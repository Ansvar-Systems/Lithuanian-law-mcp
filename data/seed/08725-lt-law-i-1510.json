{
  "id": "lt-law-i-1510",
  "type": "statute",
  "title": "Lietuvos Respublikos koncesijų įstatymas",
  "short_name": "I-1510",
  "status": "in_force",
  "issued_date": "1996-09-10",
  "in_force_date": "1997-01-01",
  "url": "https://e-tar.lt/portal/lt/legalAct/TAR.6A449FCC534B/fuVwuWfaRX",
  "provisions": [
    {
      "provision_ref": "art1",
      "section": "1",
      "title": "1 straipsnis. Įstatymo paskirtis",
      "content": "Šiuo įstatymu įgyvendinamas Europos Sąjungos teisės aktas, nurodytas šio įstatymo 7 priede."
    },
    {
      "provision_ref": "art2",
      "section": "2",
      "title": "2 straipsnis. Įstatymo tikslas",
      "content": "1. Šio įstatymo tikslas – užtikrinti efektyvų ir skaidrų koncesijų suteikimą, siekiant tenkinti visuomenės interesus ir poreikius.\n\n2. Šis įstatymas reguliuoja koncesijų dalyką, suteikimą, valdymo, vykdymo ir ginčų sprendimo tvarką, nustato koncesijose dalyvaujančių asmenų teises, pareigas ir atsakomybę. Specialūs įstatymai gali nustatyti kitokį reguliavimą tik tiek, kiek tai neprieštarauja šio įstatymo nuostatoms, kuriomis įgyvendinama 2014 m. vasario 26 d. Europos Parlamento ir Tarybos direktyva 2014/23/ES dėl koncesijos sutarčių suteikimo (toliau – Direktyva 2014/23/ES).\n\n3. Šis įstatymas taikomas darbų arba paslaugų koncesijų suteikimui, kurį atlieka suteikiančioji institucija ar suteikiančiosios institucijos (toliau kartu – suteikiančioji institucija), atitinkančios šio įstatymo 15 straipsnyje nurodytus reikalavimus, ir ekonominės veiklos vykdytojams.\n\n4. Suteikiant šio įstatymo reguliuojamas koncesijas, laikomasi Sutarties dėl Europos Sąjungos veikimo 346 straipsnio nuostatų."
    },
    {
      "provision_ref": "art3",
      "section": "3",
      "title": "3 straipsnis. Pagrindinės šio įstatymo sąvokos",
      "content": "1. Centrinė viešųjų pirkimų informacinė sistema – Viešųjų pirkimų tarnybos tvarkoma informacinė sistema, kuria suteikiamos elektroninės priemonės:\n\n1) koncesijų skelbimams ir ataskaitoms teikti bei tvarkyti;\n\n2) koncesijų suteikimo procedūroms atlikti;\n\n3) koncesijos dokumentams, koncesijos sutartims ir kitai informacijai apie koncesijas skelbti;\n\n4) koncesijos dokumentams archyvuoti ir saugoti.\n\n2. Darbas – statybos arba civilinės inžinerijos darbų visumos rezultatas, kurio savaime pakanka ekonominei ar techninei funkcijai atlikti.\n\n3. Darbų koncesija – koncesija, kurios dalykas yra leidimas vykdyti darbus ir eksploatuoti darbų rezultatus.\n\n4. Darbų vykdymas – darbų, susijusių su viena iš šio įstatymo 1 priede nurodytų veiklos rūšių, vykdymas arba projektavimas ir darbų vykdymas, arba darbų, atitinkančių suteikiančiosios institucijos reikalavimus, turinčius lemiamą įtaką darbo pobūdžiui ar projektavimui, vykdymas bet kokiomis priemonėmis.\n\n5. Elektroninės priemonės – kaip apibrėžta Lietuvos Respublikos viešųjų pirkimų įstatyme (toliau – Viešųjų pirkimų įstatymas).\n\n6. Ekonominės veiklos vykdytojas – fizinis asmuo, juridinis asmuo, kita organizacija ar tokių asmenų grupė, įskaitant laikinus juridinių asmenų susivienijimus, kurie rinkoje siūlo vykdyti darbus ir (ar) sukurti darbą, tiekti prekes ar teikti paslaugas.\n\n61. Informacinė sistema „E. sąskaita“ – valstybės informacinė sistema, skirta koncesininkams informacinių technologijų priemonėmis parengti, pateikti ir išsaugoti su koncesijų sutarčių vykdymu susijusias sąskaitas, taip pat gauti informaciją apie suteikiančiajai institucijai pateiktų sąskaitų apmokėjimą.\nPapildyta straipsnio dalimi:\nNr. XIII-2160, 2019-05-30, paskelbta TAR 2019-06-10, i. k. 2019-09413\n\n7. Inovacija – kaip apibrėžta Viešųjų pirkimų įstatyme.\n\n8. Išimtinė teisė – įstatymuose nustatyta teisė, kuria siekiama tam tikrą veiklą leisti vykdyti vieninteliam ekonominės veiklos vykdytojui ir kuria daromas esminis poveikis kitų ekonominės veiklos vykdytojų galimybėms vykdyti tokią veiklą.\n\n9. Išsamus įsipareigojamasis pasiūlymas – ekonominės veiklos vykdytojo raštu teikiamas siūlymas atlikti darbus ir (ar) teikti paslaugas pagal suteikiančiosios institucijos nustatytas koncesijos suteikimo sąlygas.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n10. Koncesija – suteikiančiosios institucijos koncesininkui pagal šį įstatymą ir sudaromą sutartį suteikiamas leidimas vykdyti ekonominę veiklą, apimančią paslaugų teikimą ir (ar) darbų vykdymą, ir (ar) viešųjų paslaugų teikimą, kai koncesininkas prisiima visą ar didžiąją dalį su tokia veikla susijusios rizikos bei atitinkamas teises ir pareigas, o jo atlygį už tokią veiklą sudaro tik teisės užsiimti atitinkama veikla suteikimas ir pajamos iš tokios veiklos arba tokios teisės suteikimas ir pajamos iš tokios veiklos kartu su atlygiu, mokamu koncesininkui suteikiančiosios institucijos, atsižvelgiant į jos prisiimtą riziką.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n11. Koncesijos dalyvis (toliau – dalyvis) – paraišką ar pasiūlymą koncesijos suteikimo procedūroje pateikęs ekonominės veiklos vykdytojas.\n\n12. Koncesijos dokumentai – suteikiančiosios institucijos teikiamas ar nurodomas dokumentas, kuriame aprašomi arba nustatomi koncesijos ar koncesijos suteikimo procedūros elementai, koncesijos skelbimas, techninė specifikacija, aprašomasis dokumentas, koncesijos sutarties projektas, dalyvių dokumentų teikimo tvarka, informacija apie koncesijai taikomus reikalavimus ir kiti dokumentai, dokumentų paaiškinimai (patikslinimai).\n\n121. Koncesijos iniciatorius (toliau – iniciatorius) – suteikiančiosios institucijos darbuotojas, kuris nurodo poreikį sudaryti koncesijos sutartį ir (ar) parengia techninę specifikaciją ir (ar) jos projektą.\nPapildyta straipsnio dalimi:\nNr. XIII-2160, 2019-05-30, paskelbta TAR 2019-06-10, i. k. 2019-09413\n\n13. Koncesijos sutarties sudarymo atidėjimo terminas (toliau – atidėjimo terminas) – pagal šio įstatymo reikalavimus nustatytas laikotarpis, kuris prasideda nuo pranešimo apie sprendimą sudaryti koncesijos sutartį išsiuntimo suteikiančiosios institucijos suinteresuotiems dalyviams dienos ir kuriam pasibaigus sudaroma koncesijos sutartis.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n14. Koncesijos sutartis – suteikiančiosios institucijos ir koncesininko raštu sudaroma sutartis, kurioje nustatomos suteikiančiosios institucijos ir koncesininko teisės ir pareigos, susijusios su koncesija, ir kitos šiame įstatyme nurodytos koncesijos sutarties sąlygos.\n\n15. Koncesininkas – ekonominės veiklos vykdytojas, kuriam, pasirašius koncesijos sutartį, suteikiama koncesija.\n\n16. Konfidencialumo pasižadėjimas – Koncesijos suteikimo komisijos (toliau – Komisija) nario, eksperto ar kito asmens rašytinis pasižadėjimas, kad jis neteiks tretiesiems asmenims informacijos, kurios atskleidimas prieštarautų šio įstatymo reikalavimams, visuomenės interesams ar pažeistų teisėtus koncesijos suteikimo procedūroje dalyvaujančių ekonominės veiklos vykdytojų ir (ar) suteikiančiosios institucijos interesus.\n\n17. Kvalifikacinė atranka – koncesijos suteikimo etapas, kurio metu suteikiančioji institucija pagal koncesijos dokumentuose nustatytus kvalifikacinius kriterijus atrenka dalyvius, kurie kviečiami dalyvauti tolesnėse koncesijos suteikimo procedūrose.\n\n18. Nepriekaištingos reputacijos asmuo – asmuo, atitinkantis visas šias sąlygas:\n\n1) kuris atitinka Lietuvos Respublikos valstybės tarnybos įstatyme nustatytus nepriekaištingos reputacijos kriterijus, keliamus asmeniui, einančiam valstybės tarnautojo pareigas;\n\n2) kuris nėra pripažintas pažeidęs Lietuvos Respublikos viešųjų ir privačių interesų derinimo įstatymą arba dėl kurio sprendimas pripažinti jį pažeidusiu šį įstatymą priimtas anksčiau kaip prieš vienus metus iki Komisijos sudarymo dienos;\n\n3) kuriam nėra paskirta administracinė nuobauda (išskyrus įspėjimą) už šio įstatymo, Viešųjų pirkimų įstatymo, Lietuvos Respublikos pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo, Lietuvos Respublikos viešųjų pirkimų, atliekamų gynybos ir saugumo srityje, įstatymo, šių įstatymų įgyvendinamųjų teisės aktų pažeidimą arba sprendimas dėl tokios administracinės nuobaudos paskyrimo įsiteisėjo ar asmuo įvykdė administracinį nurodymą anksčiau kaip prieš vienus metus iki Komisijos sudarymo dienos.\n\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n19. Nešališkumo deklaracija – Komisijos nario ar eksperto arba kito asmens pareiškimas raštu, kad jis nešališkas ekonominės veiklos vykdytojams.\n\n20. Netinkama paraiška – paraiška, kurią pateikęs dalyvis atitinka suteikiančiosios institucijos koncesijos dokumentuose nustatytą ekonominės veiklos vykdytojo pašalinimo pagrindą arba neatitinka šiuose dokumentuose nustatytų kvalifikacijos reikalavimų.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n21. Netinkamas išsamus įsipareigojamasis pasiūlymas (toliau – netinkamas pasiūlymas) – išsamus įsipareigojamasis pasiūlymas, kuris neatitinka koncesijos sutarties dalyko ir be esminių pakeitimų negalėtų patenkinti suteikiančiosios institucijos poreikių ir reikalavimų, nurodytų koncesijos dokumentuose.\n\n22. Paraiška – ekonominės veiklos vykdytojo raštu teikiamų dokumentų ir duomenų visuma, kuria reiškiamas pageidavimas dalyvauti koncesijos suteikimo procedūroje.\n\n23. Pasiūlymas – dalyvio raštu teikiamų dokumentų ir duomenų visuma, apimanti preliminarų neįsipareigojamąjį pasiūlymą ir išsamų įsipareigojamąjį pasiūlymą ir paaiškinimus.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n24. Paslaugų koncesija – koncesija, kurios dalykas yra leidimas teikti paslaugas ir (ar) viešąsias paslaugas, organizuoti šių paslaugų teikimą.\n\n25. Preliminarus neįsipareigojamasis pasiūlymas – ekonominės veiklos vykdytojo išankstinis, bet ne galutinis siūlymas vykdyti darbus, teikti paslaugas pagal suteikiančiosios institucijos nustatytas koncesijos suteikimo sąlygas, teikiamas po kvalifikacijos atrankos.\n\n26. Raštu – kaip apibrėžta Viešųjų pirkimų įstatyme.\n\n27. Specialioji teisė – įstatymuose nustatyta teisė, kuria siekiama tam tikrą veiklą leisti vykdyti dviem ar daugiau ekonominės veiklos vykdytojų ir daromas esminis poveikis kitų ekonominės veiklos vykdytojų galimybėms vykdyti tokią veiklą.\n\n28. Suinteresuotas dalyvis – koncesijų suteikimo dalyvis, išskyrus dalyvį, kuris galutinai pašalintas iš koncesijų suteikimo procedūros, tai yra jam pranešta apie paraiškos ar pasiūlymo atmetimą, ir kurio pašalinimas dėl pasibaigusio apskundimo termino negali būti ginčijamas arba dėl kurio pašalinimo pagrįstumo yra įsiteisėjęs teismo sprendimas.\n\n281. Supaprastinta koncesija – koncesija, kurios vertė yra mažesnė už šio įstatymo 3 straipsnio 29 dalyje nurodytą vertę.\nPapildyta straipsnio dalimi:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n29. Tarptautinė koncesija – koncesija, kurios vertė be pridėtinės vertės mokesčio yra lygi arba viršija Direktyvos 2014/23/ES 8 straipsnio 1 dalyje nustatytą koncesijos vertės ribą, kuri kas 2 metus peržiūrima, tikslinama ir skelbiama Europos Sąjungos oficialiajame leidinyje.\n\n30. Kitos šiame įstatyme vartojamos sąvokos suprantamos taip, kaip jos apibrėžiamos 2008 m. rugsėjo 24 d. Europos Parlamento ir Tarybos reglamente (EB) Nr. 1008/2008 dėl oro susisiekimo paslaugų teikimo Bendrijoje bendrųjų taisyklių, 2007 m. spalio 23 d. Europos Parlamento ir Tarybos reglamente (EB) Nr. 1370/2007 dėl keleivinio geležinkelių ir kelių transporto viešųjų paslaugų ir panaikinančiame Tarybos reglamentus (EEB) Nr. 1191/69 ir (EEB) Nr. 1107/70, keleivinio autobusų, tramvajų, geležinkelių ar metro transporto viešosioms paslaugoms teikti, kurios buvo suteiktos konkurso tvarka, Lietuvos Respublikos elektroninių ryšių įstatyme, Lietuvos Respublikos visuomenės informavimo įstatyme, Viešųjų pirkimų įstatyme, Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatyme, Lietuvos Respublikos vidaus kontrolės ir vidaus audito įstatyme.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art4",
      "section": "4",
      "title": "4 straipsnis. Klasifikacija",
      "content": "Koncesijose taikoma klasifikacijos sistema pagal Bendrąjį viešųjų pirkimų žodyną (toliau – BVPŽ), nustatytą 2002 m. lapkričio 5 d. Europos Parlamento ir Tarybos reglamentu (EB) Nr. 2195/2002 dėl bendro viešųjų pirkimų žodyno (BVPŽ) (OL 2004 m. specialusis leidimas, 6 skyrius, 5 tomas, p. 3).\n\nANTRASIS SKIRSNIS\nKONCESIJOS VERTĖ"
    },
    {
      "provision_ref": "art5",
      "section": "5",
      "title": "5 straipsnis. Numatomos koncesijos vertės skaičiavimas",
      "content": "1. Koncesijos vertę sudaro suteikiančiosios institucijos koncesijos sutarties vykdymo laikotarpiu apskaičiuotos koncesininko pajamos, neįskaitant pridėtinės vertės mokesčio, kurios bus gautos kaip atlygis už darbus ir paslaugas, kurie yra koncesijos dalykas, taip pat už prekes, susijusias su tokiais darbais ir paslaugomis.\n\n2. Koncesijos vertė apskaičiuojama iki šio įstatymo 14 straipsnio 11 dalyje nurodytų sprendimų priėmimo dienos ir gali būti tikslinama iki koncesijos suteikimo procedūros pradžios.\nStraipsnio dalies pakeitimai:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n3. Koncesijos vertė apskaičiuojama taikant objektyvų koncesijos dokumentuose nurodytą metodą. Apskaičiuojant koncesijos vertę, suteikiančioji institucija turi atsižvelgti į:\n\n1) visas koncesijos sutarties pasirinkimo galimybes, koncesijos sutarties trukmę ir koncesijos sutarties pratęsimą, jeigu toks numatytas;\n\n2) koncesininko pajamas iš darbų ir teisės eksploatuoti darbų rezultatus ir (ar) paslaugų, gautinas kaip tiesioginių vartotojų sumokami mokėjimai (įskaitant netesybas) už naudojimąsi darbų rezultatais ir paslaugomis. Į šias pajamas neįskaičiuojamos koncesininko pajamos, kurias pagal koncesijos sutartį koncesininkas perduoda suteikiančiajai institucijai;\n\n3) suteikiančiosios institucijos koncesininkui mokamą atlygį arba kitą bet kurios rūšies finansinę naudą, įskaitant kompensacijas už viešųjų paslaugų teikimą ar investicijų subsidijas, atsižvelgiant į suteikiančiosios institucijos prisiimamą riziką;\n\n4) bet kokius trečiųjų asmenų mokėjimus už koncesijos vykdymą;\n\n5) pajamas, gautinas pardavus turtą, kuris yra koncesijos dalis;\n\n6) prekių ir paslaugų, kurias suteikiančioji institucija perduoda koncesininkui, vertę, jeigu tokios prekės ar paslaugos yra būtinos darbams vykdyti ar paslaugoms teikti;\n\n7) prizus ar mokėjimus dalyviams;\n\n8) visas aplinkybes, kurios gali turėti įtakos koncesijos vertės pasikeitimui;\n\n9) kitas koncesijos sutarties vykdymo metu gautinas pajamas, nenurodytas šios dalies  1–8 punktuose.\n\n4. Jeigu koncesijos suteikimo metu koncesijos vertė padidėja daugiau kaip 20 procentų, palyginti su ta verte, kuri apskaičiuota iki koncesijos suteikimo procedūros pradžios, koncesijos verte laikoma ta vertė, kuri apskaičiuota koncesijos suteikimo metu.\n\n5. Numatomos koncesijos vertės apskaičiavimo metodas negali būti pasirenkamas taip, kad būtų siekiama išvengti šio įstatymo taikymo. Koncesija negali būti skaidoma į dalis, siekiant išvengti šio įstatymo taikymo, išskyrus atvejus, kai toks skaidymas pagrįstas objektyviomis priežastimis.\n\n6. Kai koncesija skaidoma į atskiras darbų ir paslaugų dalis, bendrą koncesijos vertę sudaro visų dalių vertė. Kai koncesijos suteikimo metu ketinama sudaryti koncesijos sutartį kiekvienai koncesijos daliai, vadovaujamasi šio įstatymo nuostatomis, kurios taikytinos atsižvelgiant į bendrą visų koncesijos dalių vertę.\n\nStraipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\nTREČIASIS SKIRSNIS\nŠIO ĮSTATYMO REIKALAVIMŲ NETAIKYMO ATVEJAI"
    },
    {
      "provision_ref": "art6",
      "section": "6",
      "title": "6 straipsnis. Specialūs atvejai, kai šis įstatymas netaikomas",
      "content": "Šio įstatymo reikalavimai netaikomi sutartims dėl:\n\n1) paslaugų, kurios suteikiamos suteikiančiajai institucijai, nurodytai šio įstatymo 15 straipsnio 1 dalies 1, 2 ir 3 punktuose, remiantis išimtine teise;\n\n2) žemės, esamų pastatų ar kitų nekilnojamųjų daiktų pirkimo arba nuomos bet kokiomis finansinėmis priemonėmis ar teisių į šiuos daiktus įsigijimo;\n\n3) arbitražo ir taikinimo paslaugų;\n\n4) bet kurių iš šių teisinių paslaugų:\n\na) atstovavimo arbitražo ar taikinimo procese, vykstančiame Europos Sąjungos valstybėje narėje (toliau – valstybė narė), trečiojoje šalyje arba tarptautinėje arbitražo ar taikinimo institucijoje, arba atstovavimo teisminiame procese, vykstančiame valstybės narės ar trečiosios šalies teismuose, tribunoluose ar viešosiose institucijose arba tarptautiniuose teismuose, tribunoluose ar institucijose. Šis įstatymas netaikomas šiame papunktyje nurodytų paslaugų pirkimams tik tuo atveju, jeigu tokias paslaugas teikia advokatas ar kitas teisininkas, kaip apibrėžta 1977 m. kovo 22 d. Komisijos direktyvos 77/249/EEB, skirtos padėti teisininkams veiksmingai naudotis laisve teikti paslaugas (OL 2004 m. specialusis leidimas, 6 skyrius, 1 tomas, p. 52), su paskutiniais pakeitimais, padarytais 2013 m. gegužės 13 d. Tarybos direktyva 2013/25/ES (OL 2013 L 158, p. 368) (toliau – Direktyva 77/249/EEB), 1 straipsnyje;\n\nb) teisinių konsultacijų, reikalingų rengiantis šios dalies a papunktyje nurodytiems veiksmams arba jeigu yra konkretūs požymiai ar didelė tikimybė, kad klausimas bus nagrinėjamas arbitražo, taikinimo ar teisminėje institucijoje, teikimo. Šis įstatymas netaikomas šiame papunktyje nurodytų paslaugų pirkimams tik tuo atveju, jeigu tokias paslaugas teikia advokatas ar kitas teisininkas, kaip apibrėžta Direktyvos 77/249/EEB 1 straipsnyje;\n\nc) notaro teikiamų dokumentų tvirtinimo ir liudijimo paslaugų;\n\nd) patikėtinių, globėjų (rūpintojų) teikiamų teisinių paslaugų ar kitų teisinių paslaugų, kurių ekonominės veiklos vykdytojus skiria teismas ar tribunolas arba jie skiriami įstatymuose nustatytais pagrindais specialioms teismo prižiūrimoms užduotims vykdyti;\n\ne) kitų teisinių paslaugų, susijusių su viešosios valdžios funkcijų vykdymu;\n\n5) centrinio banko paslaugų ir veiksmų, atliekamų su Europos finansinio stabilumo fondu ir Europos stabilumo mechanizmu;\n\n6) paskolų, susijusių ar nesusijusių su vertybinių popierių arba kitų finansinių priemonių emisija, pardavimu, pirkimu ar perleidimu;\n\n7) neteko galios nuo 2023-01-01;\nStraipsnio punkto pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n8) ne pelno siekiančių organizacijų ar asociacijų teikiamų civilinės gynybos, civilinės saugos ir ekstremaliųjų situacijų prevencijos paslaugų, kurių BVPŽ kodai yra: 75250000-3, 75251000-0, 75251100-1, 75251110-4, 75251120-7, 75252000-7, 75222000-8, 98113100-9 ir 85143000-3 (išskyrus greitosios pagalbos paslaugas, skirtas pacientams vežti)."
    },
    {
      "provision_ref": "art7",
      "section": "7",
      "title": "7 straipsnis. Pagal tarptautines taisykles suteikiamos koncesijos",
      "content": "1. Šio įstatymo reikalavimai netaikomi koncesijoms, kurias suteikiančioji institucija įsipareigoja suteikti pagal kitas procedūrines taisykles, nustatytas:\n\n1) tarptautinės organizacijos;\n\n2) tarptautinius įsipareigojimus nustatančiu dokumentu, tokiu kaip tarptautinis susitarimas, kuris sudarytas laikantis Sutarties dėl Europos Sąjungos veikimo ir apie kurį pranešta Europos Komisijai, tarp Lietuvos Respublikos ir vienos ar daugiau trečiųjų šalių ar jų teritorinių padalinių dėl prekių, paslaugų, darbų, skirtų bendram susitarimą pasirašiusių šalių projektui įgyvendinti ar juo pasinaudoti.\n\n2. Šio įstatymo reikalavimai netaikomi koncesijoms, suteikiamoms pagal kitas procedūrines taisykles, kurias nustatė tarptautinė organizacija ar tarptautinė finansų institucija, visiškai finansuojanti koncesiją. Jeigu koncesijos didžiąją dalį finansuoja tarptautinė organizacija ar tarptautinė finansų institucija, tai šalys turi susitarti dėl taikytinų koncesijos suteikimo taisyklių.\n\n3. Šis straipsnis netaikomas koncesijoms, apimančioms gynybos ir saugumo aspektus."
    },
    {
      "provision_ref": "art8",
      "section": "8",
      "title": "8 straipsnis. Koncesijos suteikimas gynybos ir saugumo srityje",
      "content": "1. Šio įstatymo reikalavimai taikomi koncesijoms, apimančioms gynybos ir saugumo aspektus, išskyrus koncesijas:\n\n1) dėl kurių suteikiančioji institucija turėtų atskleisti informaciją, kurios atskleidimas pažeistų esminius valstybės saugumo interesus, arba kurios susijusios su įslaptinta informacija, arba kai tokioms koncesijoms taikomi įstatymuose ar kituose teisės aktuose nustatyti specialūs saugumo reikalavimai, jeigu esminių valstybės saugumo interesų neįmanoma apsaugoti kitomis priemonėmis (pavyzdžiui, siekiama apsaugoti informacijos konfidencialų pobūdį) negu šio įstatymo reikalavimų netaikymas;\n\n2) atliekamas pagal Lietuvos Respublikos ir kitų valstybių narių bendradarbiavimo programą, sukurtą remiantis mokslinių tyrimų plėtros programa, kurią įgyvendina bent dvi valstybės narės, siekdamos sukurti naują produktą, ir, jeigu reikia, vėlesniems šio produkto gyvavimo ciklo ar jo dalių etapams;\n\n3) kurias suteikiančioji institucija suteikia kitos Europos Sąjungos valstybės vyriausybei ir kurios susijusios su darbais ir paslaugomis, kurie tiesiogiai susiję su karine įranga ar įslaptinta įranga, arba darbais ir paslaugomis, kurie yra specialiai skirti kariniams tikslams, arba įslaptintais darbais ir įslaptintomis paslaugomis;\n\n4) kurios suteikiamos trečiojoje šalyje ir yra susijusios su karinių pajėgų dislokavimu už Europos Sąjungos teritorijos ribų, kai koncesijas dėl karinių operacinių poreikių reikia suteikti trečiosios šalies ekonominės veiklos vykdytojui;\n\n5) kurios atliekamos pagal vienos ar kelių valstybių narių ir vienos ar kelių trečiųjų šalių sudarytą tarptautinį susitarimą ar sutartį, kai šiuo susitarimu ar sutartimi nustatytos specialios procedūrų taisyklės arba susitarta dėl šioms koncesijoms taikytinų procedūrų taisyklių;\n\n6) kurios susijusios su karinių vienetų dislokavimu ir atliekamos pagal specialias pirkimo procedūrų taisykles, susijusias su valstybės narės ar trečiosios šalies įsipareigojimais;\n\n7) kurios atliekamos tarptautinės organizacijos tikslams pagal jos patvirtintas specialias procedūrų taisykles, ir koncesijas, kurias valstybė narė turi atlikti pagal tas taisykles;\n\n8) kurioms šiame įstatyme numatomos kitos išimtys.\n\n2. Šis įstatymas netaikomas gynybos ir saugumo aspektus apimančioms koncesijoms, kai atliekant koncesijos suteikimo procedūras:\n\n1) koncesijos suteikiamos pagal vienos ar kelių valstybių narių ir vienos ar kelių trečiųjų šalių sudarytą tarptautinį susitarimą ar sutartį, kai šiuo susitarimu ar sutartimi nustatytos specialios procedūrų taisyklės arba susitarta dėl koncesijoms taikytinų procedūrų taisyklių;\n\n2) koncesijos susijusios su karinių vienetų dislokavimu ir atliekamos pagal specialias pirkimo procedūrų taisykles, susijusias su valstybės narės ar trečiosios šalies įsipareigojimais;\n\n3) koncesijos suteikiamos tarptautinės organizacijos tikslams pagal jos patvirtintas specialias procedūrų taisykles, ir koncesijoms, kurias valstybė narė turi suteikti pagal tas taisykles."
    },
    {
      "provision_ref": "art9",
      "section": "9",
      "title": "9 straipsnis. Koncesijų suteikimas transporto, elektroninių ryšių ir vandentvarkos paslaugų sektoriuose",
      "content": "1. Šio įstatymo nuostatos, kuriomis įgyvendinama Direktyva 2014/23/ES, netaikomos sutartims:\n\n1) susijusioms su oro susisiekimo paslaugomis, teikiamomis turint licenciją oro susisiekimui vykdyti, kaip apibrėžta Reglamente Nr. 1008/2008/EB, arba koncesijoms, susijusioms su keleivinio transporto viešosiomis paslaugomis, kaip apibrėžta Reglamente Nr. 1370/2007/EEB;\n\n2) kurių pagrindinis tikslas yra sudaryti galimybę suteikiančiosioms institucijoms teikti ir eksploatuoti viešuosius ryšių tinklus arba teikti visuomenei vieną ar kelias elektroninių ryšių paslaugas, kaip nurodyta Elektroninių ryšių įstatyme;\n\n3) vandentvarkos srityje:\n\na) fiksuotų tinklų, skirtų teikti paslaugą visuomenei, suteikimui ar eksploatavimui, kiek tai susiję su geriamojo vandens gamyba, transportavimu ar paskirstymu;\n\nb) geriamojo vandens tiekimo tokiems tinklams;\n\nc) hidraulinės inžinerijos projektų, drėkinimo arba žemės sausinimo, jeigu vandens kiekis, kuris bus naudojamas geriamajam vandeniui tiekti, sudaro daugiau kaip 20 procentų viso vandens kiekio, gaunamo vykdant tokius projektus arba naudojant drėkinimo ar sausinimo įrenginius;\n\nd) nuotekų šalinimo ar valymo."
    },
    {
      "provision_ref": "art10",
      "section": "10",
      "title": "10 straipsnis. Išimtys, taikomos tiesioginės konkurencijos veikiamoms veiklos rūšims",
      "content": "Šis įstatymas netaikomas suteikiančiųjų institucijų, vykdančių kurią nors iš šio įstatymo 2 priede nurodytų veiklų, suteikiamoms koncesijoms, kai pagal Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo 28 straipsnį nustatyta, kad veikla, susijusi su koncesijos suteikimu, yra tiesiogiai veikiama konkurencijos pagal to paties įstatymo 27 straipsnį.\n\nKETVIRTASIS SKIRSNIS\nKONCESIJŲ YPATUMAI"
    },
    {
      "provision_ref": "art11",
      "section": "11",
      "title": "11 straipsnis. Mišrios sutartys",
      "content": "1. Kai koncesijos dalykas apima:\n\n1) darbus kartu su paslaugomis, taikomos šio įstatymo nuostatos, kurios taikytinos pagrindinei mišrios koncesijos sutarties dalyko daliai;\n\n2) šio įstatymo 4 priede nurodytas paslaugas ir kitas paslaugas, taikomos šio įstatymo nuostatos, taikytinos mišrios koncesijos sutarties dalyko daliai, kurios numatoma koncesijos vertė yra didžiausia, palyginti su kitomis tos koncesijos dalimis.\n\n2. Kai sudaroma sutartis, kurios dalykas apima koncesijų ir kitus elementus, suteikiančioji institucija gali sudaryti vieną sutartį arba sudaryti atskiras sutartis dėl skirtingų dalyko dalių. Kai suteikiančioji institucija nusprendžia sudaryti:\n\n1) sutartis dėl skirtingų dalyko dalių, sprendimas dėl šio įstatymo nuostatų taikymo priimamas dėl kiekvienos dalies atskirai, įvertinus atitinkamo dalyko dalies ypatybes;\n\n2) mišrią sutartį, neatsižvelgiant į dalyko dalių vertę ir į tai, kokių teisės aktų nuostatos turėtų būti taikomas toms dalims, tokiai sutarčiai taikomos šio įstatymo nuostatos, išskyrus šio įstatymo 111 straipsnyje arba šios dalies 3 punkte numatytus atvejus;\n\n3) mišrią sutartį dėl dalyko, turinčio koncesijų ir viešųjų pirkimų ar pirkimų sutarčių, kurioms taikomos atitinkamai Viešųjų pirkimų įstatymo arba Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo nuostatos, elementų, tokiai sutarčiai taikytinas teisės aktas nustatomas vadovaujantis Viešųjų pirkimų įstatymo 11 straipsnio 3 dalies 3 punkto arba Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo 20 straipsnio 3 dalies 3 punkto nuostatomis.\n\n3. Jeigu dėl objektyvių priežasčių, susijusių su sutarties dalyko techninėmis ir (ar) ekonominėmis ypatybėmis, sutarties dalykas negali būti atskirtas, tokiai sutarčiai taikytinos teisės aktų nuostatos nustatomos atsižvelgiant į tai, kuri sutarties dalyko dalis yra pagrindinė. Kai sutartis apima paslaugų koncesijos ir prekių sutarties elementus, pagrindinė sutarties dalyko dalis nustatoma atsižvelgiant į tai, kuri iš atitinkamų paslaugų ar prekių numatomų verčių yra didesnė.\n\n4. Jeigu sutartimi siekiama apimti kelių rūšių veiklą, kurių vienai taikomas šio įstatymo 2 priedas arba Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymas, taikytinos nuostatos nustatomos atitinkamai pagal šio įstatymo 12 straipsnį ir Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo 21 straipsnį."
    },
    {
      "provision_ref": "art111",
      "section": "111",
      "title": "111 straipsnis. Mišrios sutartys, apimančios gynybos ar saugumo aspektus",
      "content": "1. Šio straipsnio nuostatos taikomos tais atvejais, kai sudaroma mišri sutartis dėl dalyko, kurio daliai taikomos šio įstatymo nuostatos, o kitai daliai – Sutarties dėl Europos Sąjungos veikimo 346 straipsnio arba Viešųjų pirkimų, atliekamų gynybos ir saugumo srityje, įstatymo nuostatos.\n\n2. Kai sudaroma mišri sutartis apima kelių rūšių veiklas, kurių dalis patenka į šio įstatymo 2 priedo arba Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo taikymo sritį, o kitai daliai taikomos Sutarties dėl Europos Sąjungos veikimo 346 straipsnio arba Viešųjų pirkimų, atliekamų gynybos ir saugumo srityje, įstatymo nuostatos, taikomos šio įstatymo 12 straipsnio ir Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo 24 straipsnio nuostatos.\n\n3. Jeigu objektyviai gali būti sudaromos atskiros sutartys dėl skirtingų dalyko dalių, suteikiančioji institucija gali sudaryti vieną sutartį arba sudaryti sutartis dėl skirtingų dalyko dalių. Kai suteikiančioji institucija nusprendžia sudaryti:\n\n1) atskiras sutartis dėl skirtingų dalių, sprendimas, kokio teisės akto nuostatas taikyti, priimamas dėl kiekvienos sutarties atskirai, įvertinus atitinkamos sutarties dalyko ypatybes;\n\n2) mišrią sutartį dėl dalyko, kurio daliai taikomos Sutarties dėl Europos Sąjungos veikimo 346 straipsnio nuostatos arba skirtingoms dalims taikomos Sutarties dėl Europos Sąjungos veikimo 346 straipsnio ir Viešųjų pirkimų, atliekamų gynybos ir saugumo srityje, įstatymo nuostatos, tokiai sutarčiai šio įstatymo nuostatos netaikomos, jeigu mišrios sutarties sudarymas pagrįstas objektyviomis priežastimis;\n\n3) mišrią sutartį dėl dalyko, kurio daliai taikomos Viešųjų pirkimų, atliekamų gynybos ir saugumo srityje, įstatymo nuostatos, tokiai sutarčiai taikomos šio įstatymo arba Viešųjų pirkimų, atliekamų gynybos ir saugumo srityje, įstatymo nuostatos, jeigu mišrios sutarties sudarymas pagrįstas objektyviomis priežastimis.\n\n4. Pasirinkimo sudaryti mišrią sutartį negali nulemti siekis išvengti šio įstatymo ir Viešųjų pirkimų, atliekamų gynybos ir saugumo srityje, įstatymo nuostatų taikymo.\n\n5. Jeigu dėl objektyvių priežasčių, susijusių su sutarties dalyko techninėmis ir (arba) ekonominėmis ypatybėmis, negali būti sudaromos atskiros sutartys dėl dalyko, kurio daliai taikomos:\n\n1) Sutarties dėl Europos Sąjungos veikimo 346 straipsnio nuostatos, tokiai sutarčiai šio įstatymo nuostatos gali būti netaikomos;\n\n2) Viešųjų pirkimų, atliekamų gynybos ir saugumo srityje, įstatymo nuostatos, tokiai sutarčiai suteikiančioji institucija gali taikyti šio įstatymo arba Viešųjų pirkimų, atliekamų gynybos ir saugumo srityje, įstatymo nuostatas."
    },
    {
      "provision_ref": "art12",
      "section": "12",
      "title": "12 straipsnis. Sutartys, apimančios šio įstatymo 2 priede nurodytų rūšių veiklą ir kitų rūšių veiklą",
      "content": "1. Neatsižvelgdama į šio įstatymo 11 straipsnio nuostatas, suteikiančioji institucija, vykdanti kurią nors iš šio įstatymo 2 priede nurodytų rūšių veiklą, siekdama sudaryti sutartį dėl kelių rūšių veiklų, gali sudaryti vieną sutartį arba atskiras sutartis dėl kiekvienos veiklos rūšies. Suteikiančioji institucija, nusprendusi sudaryti vieną sutartį, vadovaujasi šio straipsnio 3 ir 4 dalių nuostatomis. Tačiau tuo atveju, kai vienai iš veiklų, kurias apima sutartis, taikomos Sutarties dėl Europos Sąjungos veikimo 346 straipsnio nuostatos arba Viešųjų pirkimų, atliekamų gynybos ir saugumo srityje, įstatymo nuostatos, vadovaujamasi šio įstatymo 121 straipsnio nuostatomis.\n\n2. Pasirinkimo sudaryti vieną ar kelias atskiras sutartis negali nulemti siekis išvengti šio įstatymo taikymo arba atitinkamais atvejais Viešųjų pirkimų įstatymo ir Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo taikymo.\n\n3. Jeigu sutartis apima kelių rūšių veiklą, ji sudaroma vadovaujantis reguliavimu, taikytinu tai veiklai, dėl kurios sutartis iš esmės yra sudaryta.\n\n4. Jeigu objektyviai neįmanoma nustatyti, dėl kurios veiklos rūšies sutartis iš esmės yra sudaryta, taikytinas reguliavimas nustatomas vadovaujantis šiomis nuostatomis:\n\n1) sutartis sudaroma vadovaujantis šio įstatymo nuostatomis, taikomomis šio įstatymo 15 straipsnio 1 dalies 1, 2 ir 3 punktuose nurodytai suteikiančiajai institucijai, jeigu vienai iš veiklos rūšių, dėl kurios sudaroma sutartis, turėtų būti taikomos šio įstatymo nuostatos, skirtos šio įstatymo 15 straipsnio 1 dalies 1, 2 ir 3 punktuose nurodytai suteikiančiajai institucijai, o kitai – šio įstatymo nuostatos, skirtos šio įstatymo 15 straipsnio 1 dalies 4 ir 5 punktuose nurodytai suteikiančiajai institucijai;\n\n2) sutartis sudaroma vadovaujantis Viešųjų pirkimų įstatymo nuostatomis, jeigu vienai iš veiklos rūšių, dėl kurios sudaroma sutartis, taikomos šio įstatymo nuostatos, o kitai – Viešųjų pirkimų įstatymo nuostatos;\n\n3) sutartis sudaroma vadovaujantis šio įstatymo nuostatomis, jeigu vienai iš veiklos rūšių, dėl kurios sudaroma sutartis, taikomos šio įstatymo nuostatos, o kitai – netaikomos nei šio įstatymo, nei Viešųjų pirkimų įstatymo, nei Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo nuostatos."
    },
    {
      "provision_ref": "art121",
      "section": "121",
      "title": "121 straipsnis. Koncesijų sutartys, apimančios šio įstatymo 2 priede nurodytų rūšių veiklą ir veiklą, susijusią su gynybos arba saugumo aspektais",
      "content": "1. Suteikiančioji institucija, vykdanti kurią nors iš šio įstatymo 2 priede nurodytų rūšių veiklą, siekdama sudaryti sutartį dėl kelių rūšių veiklų, gali sudaryti vieną sutartį arba atskiras sutartis dėl kiekvienos veiklos rūšies. Suteikiančiajai institucijai nusprendus:\n\n1) sudaryti atskiras sutartis dėl skirtingų veiklos rūšių, sprendimas, kokio teisės akto nuostatas taikyti, priimamas dėl kiekvienos sutarties atskirai, įvertinus atitinkamos veiklos ypatybes;\n\n2) sudaryti vieną sutartį, neatsižvelgiant į šio įstatymo 111 straipsnio nuostatas, taikomos šio straipsnio 3 dalies nuostatos.\n\n2. Pasirinkimo sudaryti vieną ar kelias atskiras sutartis negali nulemti siekis išvengti šio įstatymo arba Viešųjų pirkimų, atliekamų gynybos ir saugumo srityje, įstatymo taikymo.\n\n3. Kai sudaroma sutartis apima veiklą, kuriai taikytinos šio įstatymo ir:\n\n1) Sutarties dėl Europos Sąjungos veikimo 346 straipsnio nuostatos, sudarant sutartį šio įstatymo nuostatos gali būti netaikomos;\n\n2) Viešųjų pirkimų, atliekamų gynybos ir saugumo srityje, įstatymo nuostatos, sudarant sutartį taikomos šio įstatymo arba Viešųjų pirkimų, atliekamų gynybos ir saugumo srityje, įstatymo nuostatos. Ši nuostata taikoma atsižvelgiant į Viešųjų pirkimų, atliekamų gynybos ir saugumo srityje, įstatyme nustatytas pirkimo vertės ribas ir atvejus, kai Viešųjų pirkimų, atliekamų gynybos ir saugumo srityje, įstatymo reikalavimai netaikomi. Jeigu šiame punkte nurodytos sutartys turi pirkimų ar kitų elementų, kuriems taikomos Sutarties dėl Europos Sąjungos veikimo 346 straipsnio nuostatos, jos gali būti sudaromos netaikant šio įstatymo nuostatų."
    },
    {
      "provision_ref": "art13",
      "section": "13",
      "title": "13 straipsnis. Mokslinių tyrimų plėtros paslaugos",
      "content": "Mokslinių tyrimų plėtros paslaugų koncesijoms, kurių BVPŽ kodai yra nuo 73000000-2 iki 73120000-9, 73300000-5, 73420000-2 ir 73430000-5, šis įstatymas taikomas, kai yra tenkinamos visos šios sąlygos:\n\n1) gauta nauda yra taikoma tik suteikiančiosios institucijos veiklos poreikiams tenkinti;\n\n2) už teikiamą paslaugą viską sumoka pati suteikiančioji institucija.\n\nSkirsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\nPENKTASIS SKIRSNIS\nBENDROSIOS KONCESIJŲ SUTEIKIMO TAISYKLĖS"
    },
    {
      "provision_ref": "art14",
      "section": "14",
      "title": "14 straipsnis. Pagrindiniai koncesijos suteikimo principai ir tikslai",
      "content": "1. Suteikiančioji institucija turi teisę laisvai atlikti koncesijos suteikimo procedūrą, laikydamasi šio įstatymo, Lietuvos Respublikos investicijų įstatymo ir jų įgyvendinamųjų teisės aktų.\n\n2. Koncesijos suteikiamos šio įstatymo III skyriuje nurodytais koncesijos suteikimo būdais.\n\n3. Koncesijos planuojamos strateginio valdymo sistemą reglamentuojančių teisės aktų nustatyta tvarka. Jeigu šių teisės aktų nustatyta tvarka rengiamas investicijų projektas, kurį planuojama įgyvendinti suteikiant koncesiją, suteikiančioji institucija Lietuvos Respublikos Vyriausybės nustatyta viešojo ir privataus sektorių partnerystės projektų rengimo ir įgyvendinimo tvarka rengia koncesijos projektą.\n\n4. Koncesijų projektai gali būti konsoliduojami, jeigu įvertinus koncesijų projektų konsolidavimo poreikį ir galimybes nustatoma, kad planavimo dokumentuose nustatytiems tikslams pasiekti ir uždaviniams įvykdyti konsoliduojant koncesijų projektus pasiekiama didesnė koncesijos taikymo socialinė ir ekonominė nauda negu įgyvendinant pavienius koncesijų projektus. Iki priimant šio straipsnio 11 dalyje nurodytus sprendimus konsolidavimo procese dalyvaujančios suteikiančiosios institucijos turi pasirašyti bendradarbiavimo sutartį, kurioje turi būti nurodoma:\n\n1) suteikiančioji institucija, kuri bus atsakinga už konsoliduoto koncesijos projekto ir (ar) koncesijos dokumentų rengimą ir koncesijos suteikimo procedūros įvykdymą;\n\n2) sprendimų, susijusių su koncesijos projekto parengimu ir įgyvendinimu, priėmimo tvarka, jeigu reikalingas bendras suteikiančiųjų institucijų ar jų atstovų sprendimas;\n\n3) sprendimų dėl koncesijos projekto įgyvendinimo derinimo tvarka, jeigu reikalingas individualus kiekvienos suteikiančiosios institucijos sprendimas;\n\n4) koncesijos suteikimo komisijos sudarymo, jos sprendimų derinimo ir priėmimo tvarka;\n\n5) suteikiančiųjų institucijų teisės ir pareigos vykdant koncesijos sutartį;\n\n6) ginčų sprendimo tvarka;\n\n7) bendradarbiavimo sutarties pabaiga.\n\n5. Suteikiančioji institucija užtikrina, kad, atliekant koncesijos suteikimo procedūras, nustatant laimėtoją ir vykdant koncesijos sutartį, būtų laikomasi lygiateisiškumo, nediskriminavimo, abipusio pripažinimo, proporcingumo, skaidrumo, efektyvumo principų.\n\n6. Koncesijos suteikimo procedūra negali būti vykdoma taip, kad tam tikriems ekonominės veiklos vykdytojams arba tam tikriems darbams, prekėms ar paslaugoms būtų sudaromos palankesnės arba nepalankesnės sąlygos.\n\n7. Vykdydami koncesijos sutartis, koncesininkai ir jų subrangovai ar subtiekėjai (toliau – subrangovai) turi laikytis aplinkos apsaugos, socialinės ir darbo teisės įsipareigojimų, nustatytų Europos Sąjungos, nacionalinėje teisėje, kolektyvinėse sutartyse ir šio įstatymo 5 priede nurodytose tarptautinėse socialinėse ir aplinkos apsaugos konvencijose.\n\n8. Ekonominės veiklos vykdytojas privalo užtikrinti, kad jo pasitelkti subrangovai, vykdydami koncesijos sutartį, laikytųsi šiame straipsnyje nustatytų reikalavimų.\n\n9. Ekonominės veiklos vykdytojui turi būti perduota ekonominio pobūdžio vykdymo rizika, įskaitant riziką nesusigrąžinti investicijų ir darbų vykdymo ar paslaugų teikimo sąnaudų, neatsižvelgiant į tai, kad dalis rizikos gali tekti suteikiančiajai institucijai. Perduota rizikos dalis turi apimti realią atvirumo rinkos pokyčiams riziką (bet koks nuostolis, kurį gali patirti koncesininkas, nebūtų tik nominalus ar nedidelis). Ekonominio pobūdžio vykdymo rizika turi būti suprantama kaip atvirumo rinkos pokyčiams rizika ir gali apimti pasiūlos riziką arba paklausos riziką, arba abi šias rizikas kartu.\n\n10. Koncesijos sutartyje gali būti nustatyta, kad koncesininkas už suteiktą koncesiją suteikiančiajai institucijai moka koncesijos mokestį.\n\n11. Sprendimus dėl koncesijos projekto įgyvendinimo tikslingumo Vyriausybės nustatyta viešojo ir privataus sektorių partnerystės projektų rengimo ir įgyvendinimo tvarka priima Vyriausybė, kai koncesijos projektą įgyvendina Vyriausybės įgaliota suteikiančioji institucija, arba savivaldybės taryba, kai koncesijos projektą įgyvendina savivaldybės tarybos įgaliota suteikiančioji institucija.\n\n12. Suteikiančioji institucija Vyriausybės nustatyta viešojo ir privataus sektorių partnerystės projektų rengimo ir įgyvendinimo tvarka privalo gauti Investicijų įstatymo 15² straipsnio 1 dalies 4 punkte nurodyto Vyriausybės įgalioto viešojo juridinio asmens išvadas dėl koncesijos taikymo tikslingumo ir koncesininko atrankos dokumentų atitikties reikalavimams, nustatytiems šio viešojo juridinio asmens patvirtintuose viešojo ir privataus sektorių partnerystės projektų rengimo ir įgyvendinimo metodiniuose dokumentuose, taip pat Vyriausybės įgaliotos institucijos išvadą dėl koncesijos sutarties poveikio valdžios sektoriaus deficitui ir skolai.\n\n13. Mobilizacijos, karo, nepaprastosios padėties atveju ar kai Vyriausybė, įvertinusi riziką, kad veiksniai, dėl kurių buvo ar gali būti paskelbta mobilizacija, įvesta karo ar nepaprastoji padėtis, kelia grėsmę nacionaliniam saugumui, yra priėmusi sprendimą dėl Viešųjų pirkimų įstatymo 45 straipsnio 21 dalies nuostatos taikymo, suteikiančioji institucija vertindama paraišką ar pasiūlymą ir nutraukdama sutartį mutatis mutandis gali taikyti Viešųjų pirkimų įstatymo 45 straipsnio 21 dalies ir 90 straipsnio 1 dalies 4 punkto nuostatas.\n\nStraipsnio pakeitimai:\nNr. XIV-3042, 2024-10-17, paskelbta TAR 2024-10-24, i. k. 2024-18466"
    },
    {
      "provision_ref": "art15",
      "section": "15",
      "title": "15 straipsnis. Suteikiančioji institucija",
      "content": "1. Pagal šį įstatymą suteikiančiąja institucija laikomas asmuo (asmenys), jeigu jis (jie):\n\n1) yra valstybės ar savivaldybės institucija;\n\n2) yra juridinis asmuo, jeigu visa ar tam tikra jo veiklos dalis yra skirta specialiai nekomercinio ir nepramoninio pobūdžio viešiesiems interesams tenkinti ir jis atitinka bent vieną iš šių sąlygų:\n\na) jo veikla yra daugiau kaip 50 procentų finansuojama iš valstybės ar savivaldybių biudžetų arba kitų valstybės ar savivaldybių fondų lėšų, arba kitų šioje dalyje nustatytų juridinių asmenų lėšų;\n\nb) yra kontroliuojamas (valdomas) valstybės ar savivaldybių institucijų arba kitų šioje dalyje nustatytų juridinių asmenų;\n\n3) yra šios dalies 1 punkte nurodytų institucijų ir (ar) šio straipsnio 2 punkte nurodytų juridinių asmenų susivienijimas;\n\n4) yra juridinis asmuo, kuris vykdo vieną iš šio įstatymo 2 priede nurodytų rūšių veiklą ir suteikia koncesiją vienai iš tų rūšių veiklai vykdyti ir kuris yra kontroliuojamas (valdomas) šios dalies 1 punkte nurodytos institucijos ir (ar) 2 ir 3 punktuose nurodytų juridinių asmenų ar jų susivienijimų, kurie nevykdo vienos iš šio įstatymo 2 priede nurodytų rūšių veiklos;\n\n5) yra asmuo, kuris veikia remdamasis specialiomis arba išimtinėmis teisėmis, kurios buvo suteiktos vienai iš šio įstatymo 2 priede nurodytų rūšių veiklai vykdyti, ir koncesija yra suteikiama vienai iš šio įstatymo 2 priede nurodytų rūšių veiklai vykdyti, išskyrus:\n\na) šios dalies 1 punkte nurodytas institucijas, 2 punkte nurodytus juridinius asmenis, 3 punkte nurodytus susivienijimus, kurie vykdo vieną iš šio įstatymo 2 priede nurodytų rūšių veiklą ir suteikia koncesiją vienai iš tų rūšių veiklai vykdyti;\n\nb) asmenis, kuriems specialiosios arba išimtinės teisės suteiktos laikantis procedūros, kuria užtikrinamas pakankamas viešumas, ir jeigu tos teisės buvo suteiktos remiantis objektyviais kriterijais.\n\n2. Šio straipsnio 1 dalies 2 ir 4 punktuose nurodyta kontrolė (valdymas) taikoma, kai vienas asmuo kontroliuoja kitą asmenį, tai yra kai jis tiesiogiai ar netiesiogiai:\n\n1) turi daugumą tokio kontroliuojamo asmens išleistų akcijų ar kitokių nuosavybės vertybinių popierių arba\n\n2) turi daugumą visų balsų, kuriuos suteikia kontroliuojamo asmens išleistos akcijos ar kitokie nuosavybės vertybiniai popieriai, arba\n\n3) turi teisę paskirti ar išrinkti daugiau kaip pusę tokio kontroliuojamo asmens valdymo ar kito organo (išskyrus dalyvių susirinkimą) narių.\n\n3. Šio straipsnio 1 dalies 5 punkto b papunktyje nurodytos procedūros apima:\n\n1) skelbiant kvietimą dalyvauti procedūroje pagal Viešųjų pirkimų įstatymą, Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymą, Viešųjų pirkimų, atliekamų gynybos ir saugumo srityje, įstatymą arba pagal šį įstatymą;\n\n2) procedūras, vykdomas laikantis kitų šio įstatymo 3 priede nurodytų Europos Sąjungos teisės aktų ir procedūrų, kuriomis užtikrinamas skaidrus, objektyviais kriterijais grindžiamas leidimų išdavimas."
    },
    {
      "provision_ref": "art16",
      "section": "16",
      "title": "16 straipsnis. Koncesijos sutartims įgyvendinti reikalingo valstybei, savivaldybei arba suteikiančiajai institucijai nuosavybės teise priklausančio turto ir žemės perdavimas koncesininkui",
      "content": "1. Valstybei, savivaldybei ir (ar) suteikiančiajai institucijai nuosavybės teise priklausantis turtas, reikalingas koncesijos sutarčiai įgyvendinti, įskaitant turtą, kuris pagal Lietuvos Respublikos Konstituciją išimtine nuosavybės teise priklauso valstybei, koncesininkui koncesijos sutarties galiojimo laikotarpiu be atskiro konkurso gali būti perduotas valdyti, naudoti ir juo disponuoti patikėjimo teise pagal patikėjimo sutartį arba nuomos teisėmis. Koncesijos sutarčiai įgyvendinti koncesininkui gali būti suteiktos teisės naudotis kontinentiniu šelfu ir (ar) išskirtine ekonomine zona Baltijos jūroje, į kuriuos valstybė turi išimtines teises, taip pat Lietuvos Respublikos žemės gelmių įstatyme nustatytais žemės gelmių ištekliais (įskaitant naudingąsias iškasenas), žemės gelmių ertmėmis ir kitais gamtos ištekliais.\nStraipsnio dalies pakeitimai:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n2. Jeigu koncesijos sutarčiai įgyvendinti reikalinga valstybinė ar savivaldybės žemė ir tai numatyta koncesijos dokumentuose, koncesijos sutarties galiojimo laikotarpiui koncesijos sutarčiai įgyvendinti reikalingi valstybinės ar savivaldybės žemės sklypai koncesininkui išnuomojami su teise juos subnuomuoti tretiesiems asmenims, kiek tai numatyta koncesijos sutartyje ir reikalinga joje numatytai veiklai vykdyti, teisės aktų, reglamentuojančių valstybės ir savivaldybių žemės sandorių sudarymą, nustatyta tvarka.\n\n3. Valstybei, savivaldybei ir (ar) suteikiančiajai institucijai nuosavybės teise priklausančio turto, kuris koncesijos sutarties galiojimo laikotarpiui yra perduotas koncesininkui patikėjimo teise pagal patikėjimo sutartį ar nuomos teisėmis, išskyrus trumpalaikį ir ilgalaikį kilnojamąjį valstybei, savivaldybei ir (ar) suteikiančiajai institucijai nuosavybės teise priklausantį turtą, kuris per koncesijos sutarties galiojimo laikotarpį bus visiškai nudėvėtas ir gali būti parduodamas koncesininkui už likutinę vertę, koncesininkas negali parduoti ar kitaip perleisti kitų asmenų nuosavybėn, jo įkeisti ar kitaip suvaržyti daiktinių teisių į jį, juo garantuoti, laiduoti ar kitu būdu juo užtikrinti savo ir kitų asmenų prievolių įvykdymo. Koncesininkui negali būti perduodama nuosavybės teisė į valstybės, savivaldybės ar suteikiančiosios institucijos turtą.\nStraipsnio dalies pakeitimai:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n4. Koncesininkas turi teisę jam perduotą valstybei, savivaldybei arba suteikiančiajai institucijai nuosavybės teise priklausantį turtą koncesijos sutarties galiojimo laikotarpiu be atskiro konkurso išnuomoti, subnuomoti, taip pat suteikti panaudai tretiesiems asmenims tiek, kiek tai numatyta koncesijos sutartyje ir reikalinga joje numatytai veiklai vykdyti. Tretieji asmenys neturi teisės disponuoti jiems perduotu valstybei, savivaldybei ar suteikiančiajai institucijai nuosavybės teise priklausančiu turtu.\n\n5. Sprendimą dėl valstybei ar savivaldybei nuosavybės teise priklausančio turto perdavimo koncesininkui patikėjimo teise pagal patikėjimo sutartį arba nuomos teisėmis priima Vyriausybė ar savivaldybės taryba teisės aktų, reglamentuojančių valstybės ir savivaldybės turto valdymą, naudojimą ir disponavimą juo, nustatyta tvarka. Valstybei arba savivaldybei nuosavybės teise priklausantis turtas, perduodamas koncesininkui, ir koncesininko teisės į tokį perduodamą turtą nustatomi atitinkamai Vyriausybės arba savivaldybės tarybos sprendime dėl koncesijos projekto įgyvendinimo tikslingumo. Tais atvejais, kai koncesininkui perduodamas suteikiančiajai institucijai nuosavybės teise priklausantis turtas, iki šioje dalyje nurodyto Vyriausybės ar savivaldybės tarybos sprendimo priėmimo dienos turi būti priimtas suteikiančiosios institucijos sprendimas dėl dalyvavimo įgyvendinant koncesiją ir suteikiančiajai institucijai nuosavybės teise priklausančio turto perdavimo koncesininkui.\nStraipsnio dalies pakeitimai:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n6. Koncesijos sutartyje gali būti nurodytas koncesininko įsipareigojimas sukurti naują turtą ar valdyti ir (ar) naudoti esamą, koncesininkui priklausantį turtą. Tokio turto valdymo ir (ar) naudojimo ir (ar) nuosavybės teisės į jį perdavimo atitinkamai valstybei, savivaldybei ar suteikiančiajai institucijai ir nuosavybės teisės į tokį turtą išsaugojimo sąlygos, atsižvelgiant į koncesijos konkurso sąlygas, turi būti nustatytos koncesijos sutartyje.\n\n7. Koncesininko perimtas valdyti ir (ar) naudoti valstybei, savivaldybei arba suteikiančiajai institucijai nuosavybės teise priklausantis turtas, išskyrus žemę ar kitą turtą, kuris nėra turto draudimo objektas, turi būti apdraustas visą koncesijos sutarties galiojimo laikotarpį nuo visų galimų drausti draudžiamųjų įvykių koncesijos sutartyje nustatytomis sąlygomis.\nStraipsnio dalies pakeitimai:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n8. Pasibaigus koncesijos sutarties galiojimui, koncesijos sutarties galiojimo laikotarpiu koncesininko ar trečiojo asmens valdytas ir (ar) naudotas valstybei, savivaldybei arba suteikiančiajai institucijai nuosavybės teise priklausantis turtas turi būti sugrąžintas ne blogesnės būklės, kurios jį gavo koncesininkas, atsižvelgiant į normalų nusidėvėjimą, arba koncesijos sutartyje nurodytos būklės."
    },
    {
      "provision_ref": "art17",
      "section": "17",
      "title": "17 straipsnis. Koncesijos sutarties trukmė",
      "content": "1. Koncesijos sutartis turi būti terminuota. Suteikiančioji institucija nustato jos trukmę, atsižvelgdama į reikalaujamus darbus ar paslaugas.\n\n2. Ilgiau kaip 5 metus trunkančių koncesijos sutarčių maksimali trukmė neturi viršyti laikotarpio, kurio koncesininkui galėtų pagrįstai prireikti, kad būtų atgautos investicijos, skirtos darbams vykdyti ar paslaugoms teikti, ir būtų gauta investuoto kapitalo grąža, atsižvelgiant į investicijas, būtinas konkretiems tikslams pasiekti. Investicijos, į kurias atsižvelgiama apskaičiavimo tikslais, turi apimti pradines investicijas ir investicijas, atliktas koncesijos vykdymo metu.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n3. Koncesijos sutarties trukmė gali būti trumpesnė už laikotarpį, reikalingą investicijoms susigrąžinti, su sąlyga, kad suteikiančiosios institucijos mokama kompensacija koncesininkui nepanaikina koncesininkui perduotos rizikos.\n\n4. Koncesijos dokumentuose turi būti nurodyta maksimali koncesijos trukmė, nebent trukmė naudojama kaip vienas iš koncesijos suteikimo kriterijų."
    },
    {
      "provision_ref": "art18",
      "section": "18",
      "title": "18 straipsnis. Įgaliojimų atlikti koncesijos suteikimo procedūrą perdavimas kitai suteikiančiajai institucijai",
      "content": "1. Suteikiančioji institucija koncesijos suteikimui organizuoti ir procedūroms iki koncesijos sutarties sudarymo atlikti gali įgalioti kitą suteikiančiąją instituciją. Tam ji privalo įgaliotajai institucijai nustatyti užduotis ir suteikti visus įgaliojimus toms užduotims vykdyti. Įgaliojimai įforminami Lietuvos Respublikos civilinio kodekso (toliau – Civilinis kodeksas) nustatyta tvarka.\n\n2. Už suteikiančiosios institucijos įgaliotajai institucijai nustatytas užduotis atsako suteikiančioji institucija, o už šių užduočių įvykdymą – įgaliotoji institucija. Už koncesijos sutarties sudarymą, jos sąlygų vykdymą yra atsakinga suteikiančioji institucija."
    },
    {
      "provision_ref": "art19",
      "section": "19",
      "title": "19 straipsnis. Dalyvių skaičiaus apribojimas",
      "content": "1. Suteikiančioji institucija turi teisę apriboti dalyvių, kuriuos ji kvies pateikti pasiūlymus, skaičių. Suteikiančioji institucija koncesijos skelbime nurodo objektyvius ir nediskriminacinius kriterijus ir taisykles, kuriuos suteikiančioji institucija ketina taikyti atrinkdama dalyvius, kurie atitinka minimalius kvalifikacijos reikalavimus, mažiausią ir, jeigu reikia, didžiausią kviečiamų pateikti pasiūlymus dalyvių skaičių. Kviečiamų dalyvių skaičius turi būti pakankamas konkurencijai užtikrinti, tačiau negali būti mažesnis kaip trys, išskyrus šio straipsnio 2 dalyje ir šio įstatymo 54 straipsnio 1 dalyje nurodytus atvejus.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n2. Pateikti pasiūlymus turi būti pakviesta ne mažiau dalyvių, negu suteikiančiosios institucijos nustatytas mažiausias kviečiamųjų dalyvių, atitinkančių minimalius kvalifikacijos reikalavimus, skaičius. Jeigu minimalius kvalifikacijos reikalavimus atitinka mažiau dalyvių, negu nustatytas mažiausias kviečiamųjų pateikti pasiūlymus dalyvių skaičius, suteikiančioji institucija nevykdo dalyvių atrankos ir kviečia pateikti pasiūlymus visus dalyvius, kurie atitinka keliamus minimalius kvalifikacijos reikalavimus."
    },
    {
      "provision_ref": "art20",
      "section": "20",
      "title": "20 straipsnis. Koncesijos suteikimą atliekantys ir kiti su koncesijos suteikimu ar jos vykdymu susiję asmenys",
      "content": "Pakeistas straipsnio pavadinimas:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n1. Suteikiančioji institucija koncesijų suteikimo procedūroms atlikti privalo sudaryti Komisiją, nustatyti jai užduotis ir suteikti visus įgaliojimus toms užduotims atlikti. Suteikiančioji institucija gali sudaryti atskiras komisijas koncesijos pasirengimo, ginčų nagrinėjimo ar sutarties vykdymo etapams vykdyti arba tokias užduotis nustatyti koncesijos procedūras atliekančiai Komisijai. Jeigu suteikiančioji institucija koncesijos suteikimui organizuoti ir procedūroms iki koncesijos sutarties sudarymo atlikti įgalioja kitą instituciją, šiuos veiksmus atlieka įgaliotoji institucija. Komisija dirba pagal suteikiančiosios institucijos patvirtintą darbo reglamentą, yra jai atskaitinga ir vykdo tik rašytines jos užduotis ir įpareigojimus. Darbo reglamente taip pat turi būti nustatyta Komisijos narių, patekusių į interesų konflikto situaciją, nusišalinimo tvarka.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n2. Komisija sudaroma suteikiančiosios institucijos arba jos įgaliotosios institucijos vadovo įsakymu (potvarkiu) iš ne mažiau kaip 5 fizinių asmenų – Komisijos pirmininko ir bent 4 Komisijos narių (toliau kartu – Komisijos narys, Komisijos nariai). Šie asmenys gali būti ir ne Komisiją sudarančios suteikiančiosios institucijos darbuotojai, taip pat suteikiančiosios institucijos steigėjo ar suteikiančiąją instituciją kontroliuojančių asmenų atstovai. Komisiją sudaranti institucija turi teisę pasikviesti ekspertų – dalyko žinovų konsultuoti klausimu, kuriam reikia specialių žinių ar vertinimo, ir stebėtojus.\n\n3. Tais atvejais, kai koncesiją suteikia kelios suteikiančiosios institucijos, Komisija, kuriai užduotis nustato visos koncesijos suteikimo procedūroje dalyvaujančios suteikiančiosios institucijos, sudaroma bendru tokių institucijų sprendimu iš ne mažiau kaip 5 fizinių asmenų – Komisijos pirmininko ir bent 4 Komisijos narių. Šie asmenys gali būti ir ne Komisiją sudarančių suteikiančiųjų institucijų atstovai, kaip nurodyta šio straipsnio 2 dalyje. Kitos šiame įstatyme suteikiančiajai institucijai nustatytos teisės ir pareigos įgyvendinamos bendru tokių institucijų sprendimu.\n\n4. Komisijos pirmininku skiriamas Komisiją sudariusios suteikiančiosios institucijos vadovas arba jo įgaliotas šios suteikiančiosios institucijos ar bendru pavaldumu susijusios kitos suteikiančiosios institucijos darbuotojas. Jeigu suteikiančioji institucija koncesijos suteikimui organizuoti ir procedūroms iki koncesijos sutarties sudarymo atlikti įgalioja kitą instituciją, Komisijos pirmininku gali būti skiriamas šios institucijos vadovas arba jo įgaliotas šios institucijos darbuotojas. Skiriant Komisijos narius, turi būti atsižvelgiama į jų ekonomines, technines, teisines žinias ir šio įstatymo bei kitų koncesijas reglamentuojančių teisės aktų išmanymą, taip pat kitas specialiąsias žinias, kurios padėtų siekti aplinkos apsaugos, socialinių tikslų, skatinti inovacijų pasiūlą. Komisijos nariais gali būti tik nepriekaištingos reputacijos asmenys. Komisijos posėdžiai ir priimami sprendimai yra teisėti, kai posėdyje dalyvauja daugiau kaip pusė visų Komisijos narių.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n5. Komisija veikia ją sudariusios institucijos vardu pagal jai suteiktus įgaliojimus. Komisija veikia nuo sprendimo ją sudaryti priėmimo, kol įvykdo visas rašytines ją sudariusios institucijos jai nustatytas užduotis arba kol priimamas sprendimas nutraukti koncesijos suteikimo procedūras. Komisija priima sprendimus posėdyje paprasta balsų dauguma atviru vardiniu balsavimu. Jeigu balsai pasiskirsto po lygiai, lemia Komisijos pirmininko balsas. Komisijos sprendimai įforminami protokolu. Protokole nurodomi Komisijos sprendimo motyvai, pateikiami paaiškinimai, Komisijos narių atskirosios nuomonės. Protokolą pasirašo visi Komisijos posėdyje dalyvavę nariai.\n\n6. Komisijos posėdžiai gali vykti Centrinės viešųjų pirkimų informacinės sistemos priemonėmis.\n\n7. Suteikiančioji institucija skiria asmenį (asmenis), atsakingą (atsakingus) už koncesijos sutarties vykdymą. Šis reikalavimas gali būti netaikomas, jeigu Komisijai nustatytos užduotys apima visus sutarties vykdymo etapus. Skiriant asmenį (asmenis), atsakingą (atsakingus) už koncesijos sutarties vykdymą, turi būti atsižvelgiama į koncesijos dalyko ir šio įstatymo 62 ir 63 straipsnių nuostatų išmanymą.\nPapildyta straipsnio dalimi:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art21",
      "section": "21",
      "title": "21 straipsnis. Konfidencialumas",
      "content": "1. Suteikiančioji institucija, Komisija, jos nariai ar ekspertai ir kiti asmenys negali tretiesiems asmenims atskleisti iš ekonominės veiklos vykdytojų gautos informacijos, kurią jie nurodė kaip konfidencialią.\n\n2. Visas dalyvio pasiūlymas negali būti laikomas konfidencialia informacija, tačiau dalyvis gali nurodyti, kad tam tikra jo pasiūlyme pateikta informacija yra konfidenciali. Konfidencialia informacija gali būti komercinė (gamybinė) paslaptis ir konfidencialieji pasiūlymų aspektai.\n\n3. Konfidencialia negalima laikyti informacijos:\n\n1) jeigu tai pažeistų teisės aktų, įskaitant teisės aktus dėl teisės gauti informaciją, reikalavimus;\n\n2) jeigu tai pažeistų šio įstatymo 29 ir 58 straipsniuose nustatytus reikalavimus dėl paskelbimo apie sudarytą koncesijos sutartį ir dalyvių informavimo;\n\n3) pateiktos dalyvio pašalinimo pagrindų nebuvimą, atitiktį kvalifikacijos reikalavimams patvirtinančiuose dokumentuose, išskyrus informaciją, kurią atskleidus būtų pažeisti dalyvio įsipareigojimai pagal su trečiaisiais asmenimis sudarytas sutartis, – tuo atveju, kai ši informacija reikalinga dalyviui jo teisėtiems interesams ginti;\n\n4) apie pasitelktus ūkio subjektus, kurių pajėgumais remiasi dalyvis, ir subrangovus – tuo atveju, kai ši informacija reikalinga dalyviui jo teisėtiems interesams ginti.\n\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n4. Suteikiančioji institucija, kilus abejonių dėl pasiūlyme nurodytos informacijos konfidencialumo, gali prašyti dalyvio įrodyti informacijos konfidencialumo pagrįstumą. Jeigu dalyvis per suteikiančiosios institucijos nurodytą terminą, kuris negali būti trumpesnis kaip 3 darbo dienos, nepateikia tokių įrodymų arba pateikia netinkamus įrodymus, laikoma, kad tokia informacija yra nekonfidenciali.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n5. Suinteresuoti dalyviai gali prašyti suteikiančiosios institucijos supažindinti juos su kitų dalyvių pasiūlymais, tačiau negali būti atskleidžiama informacija, kurią dalyviai, nepažeisdami šio straipsnio 3 dalies nuostatų, nurodė kaip konfidencialią.\n\n6. Suteikiančioji institucija gali nustatyti reikalavimus ekonominės veiklos vykdytojams, siekdama apsaugoti informacijos, kurią suteikiančioji institucija teikia rengdamasi koncesijoms ir jas suteikdama ar sudarydama ir vykdydama koncesijos sutartis, konfidencialų pobūdį."
    },
    {
      "provision_ref": "art22",
      "section": "22",
      "title": "22 straipsnis. Interesų konfliktas suteikiančiojoje institucijoje",
      "content": "1. Suteikiančiosios institucijos koncesijose kylantiems interesų konfliktams priskiriami atvejai, kai suteikiančiosios institucijos ar įgaliotosios institucijos darbuotojai, iniciatoriai, Komisijos nariai ar ekspertai, dalyvaujantys koncesijos suteikimo procese ar galintys daryti įtaką jos rezultatams, turi tiesioginį ar netiesioginį finansinį, ekonominį ar kitokio pobūdžio asmeninį suinteresuotumą, galintį neigiamai paveikti koncesijos suteikimo proceso metu rengiamų, svarstomų ir (ar) priimamų sprendimų nešališkumą ir nepriklausomumą.\n\n2. Suteikiančioji institucija, siekdama užkirsti kelią koncesijose kylantiems interesų konfliktams, turi:\n\n1) reikalauti, kad kiekvienas šio straipsnio 1 dalyje nurodytas asmuo koncesijos suteikimo procese dalyvautų ar su koncesija susijusius sprendimus priimtų tik prieš tai pasirašęs konfidencialumo pasižadėjimą, Viešųjų ir privačių interesų derinimo įstatymo nustatyta tvarka deklaravęs privačius interesus, o asmenys, kuriems neprivaloma deklaruoti privačius interesus, – pasirašę Viešųjų pirkimų tarnybos kartu su Vyriausiąja tarnybinės etikos komisija nustatytos formos nešališkumo deklaraciją. Suteikiančiosios institucijos ar įgaliotosios institucijos darbuotojai, iniciatoriai, Komisijos nariai ar ekspertai, dalyvaujantys koncesijos suteikimo procese ar galintys daryti įtaką jos rezultatams, patekę į interesų konflikto situaciją, privalo nusišalinti nuo su atitinkama koncesija susijusių sprendimų rengimo, svarstymo ir priėmimo;\n\n2) pateikti šio įstatymo 67 straipsnio 1 dalies 1 punkte nurodytoje ataskaitoje Viešųjų ir privačių interesų derinimo įstatymo 4 straipsnio 3 dalies 8 punkte nurodytų asmenų vardus, pavardes.\n\n3. Gavusi pagrįstos informacijos apie tai, kad šio straipsnio 1 dalyje nurodytas asmuo gali būti patekęs į interesų konflikto situaciją ir nenusišalino nuo su atitinkama koncesija susijusių sprendimų rengimo, svarstymo ir (ar) priėmimo, suteikiančioji institucija ar jos įgaliota institucija sustabdo nurodyto asmens dalyvavimą rengiant, svarstant ir (ar) priimant su atitinkama koncesija susijusius sprendimus ir atlieka to asmens su koncesija susijusios veiklos patikrinimą. Suteikiančioji institucija ar jos įgaliota institucija, nustačiusi, kad šio straipsnio 1 dalyje nurodytas asmuo pateko į interesų konflikto situaciją, pašalina jį iš su atitinkama koncesija susijusių sprendimų rengimo, svarstymo ir (ar) priėmimo ir įvertina, ar dėl nustatyto interesų konflikto neatsirado šio įstatymo 26 straipsnio 4 dalies 2 punkte nurodytas dalyvio pašalinimo pagrindas.\n\nStraipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art23",
      "section": "23",
      "title": "23 straipsnis. Bendravimas ir keitimasis informacija",
      "content": "1. Bet koks suteikiančiosios institucijos ir ekonominės veiklos vykdytojo bendravimas ir keitimasis informacija pagal šį įstatymą, įskaitant koncesijos skelbimą, kvietimus pateikti pasiūlymą ar kitus dokumentus, ekonominės veiklos vykdytojų paraiškas, pasiūlymus, vykdomas naudojantis Centrinės viešųjų pirkimų informacinės sistemos priemonėmis. Šioje dalyje nustatytų reikalavimų gali būti nesilaikoma tik išimtiniais šiame įstatyme nurodytais atvejais.\nStraipsnio dalies pakeitimai:\nNr. XIII-2160, 2019-05-30, paskelbta TAR 2019-06-10, i. k. 2019-09413\n\n2. Suteikiančiosios institucijos ir ekonominės veiklos vykdytojo bendravimas ir keitimasis informacija gali būti vykdomi kitomis negu Centrinės viešųjų pirkimų informacinės sistemos priemonėmis, kai dėl koncesijos pobūdžio reikalinga naudoti specialių informacinių sistemų priemones ir įrangą, kurios nėra visuotinai naudojamos. Tokiu atveju ekonominės veiklos vykdytojui suteikiančioji institucija turi pasiūlyti alternatyvią prieigą prie šių priemonių ir įrangos. Laikoma, kad suteikiančioji institucija pasiūlė alternatyvias prieigos galimybes bet kuriuo iš šių atvejų:\n\n1) suteikė nemokamą, neribotą ir visapusę tiesioginę prieigą elektroninėmis priemonėmis prie tų priemonių ir įrangos nuo koncesijos skelbimo paskelbimo arba kvietimo patvirtinti susidomėjimą išsiuntimo dienos ir tame skelbime ar kvietime nurodė interneto adresą, kuriuo tos priemonės ir įranga yra prieinami;\n\n2) užtikrino, kad dalyviai, kurie dėl nuo jų pačių nepriklausančių priežasčių neturi prieigos prie reikiamų priemonių ir įrangos ar negali laiku tokios prieigos gauti, galėtų dalyvauti koncesijos suteikimo procedūroje naudodami suteiktus laikinus nemokamus prisijungimo kodus;\n\n3) suteikė alternatyvų kanalą pasiūlymams teikti elektroninėmis priemonėmis.\n\n3. Suteikiančioji institucija gali nereikalauti teikiant paraiškas ir pasiūlymus naudoti elektronines priemones, jeigu kitas negu elektronines priemones (paraiškas ir pasiūlymus pateikiant per pašto paslaugos teikėją ar kitą tinkamą vežėją) naudoti būtina dėl:\n\n1) elektroninių priemonių saugumo pažeidimo;\n\n2) ypač jautriai informacijai apsaugoti reikalingos tokio aukšto lygio apsaugos, kurios neįmanoma užtikrinti Centrinės viešųjų pirkimų informacinės sistemos priemonėmis arba specialių informacinių sistemų priemonėmis ir įranga, suteikiant alternatyvią prieigą prie šių priemonių ir įrangos pagal šio straipsnio 2 dalį.\n\n4. Suteikiančiosios institucijos ir ekonominės veiklos vykdytojo bendravimas ir keitimasis informacija žodžiu leistinas tik su sąlyga, kad jo turinys įforminamas raštu ar (ir) garso įrašais. Koncesijos dokumentai, paraiškos, preliminarūs neįsipareigojamieji pasiūlymai ir išsamūs įsipareigojamieji pasiūlymai negali būti pateikiami žodžiu.\n\n5. Neatsižvelgiant į pasirinktą suteikiančiosios institucijos ir ekonominės veiklos vykdytojo bendravimo ir informacijos pasikeitimo būdą, turi būti užtikrinama, kad būtų išsaugotas duomenų vientisumas, paraiškų ir pasiūlymų konfidencialumas. Taip pat būtina užtikrinti, kad suteikiančioji institucija su paraiškų ir pasiūlymų turiniu galėtų susipažinti tik pasibaigus nustatytam jų pateikimo terminui.\n\n6. Sąskaitos dėl atlygio, suteikiančiosios institucijos mokamo koncesininkui vykdant koncesijų sutartis (toliau – sąskaitos faktūros), teikiamos tik elektroniniu būdu. Elektroninės sąskaitos faktūros, atitinkančios Europos elektroninių sąskaitų faktūrų standartą, kurio nuoroda paskelbta 2017 m. spalio 16 d. Komisijos įgyvendinimo sprendime (ES) 2017/1870 dėl nuorodos į Europos elektroninių sąskaitų faktūrų standartą ir sintaksių sąrašo paskelbimo pagal Europos Parlamento ir Tarybos direktyvą 2014/55/ES (OL 2017 L 266, p. 19) (toliau – Europos elektroninių sąskaitų faktūrų standartas), teikiamos koncesininko pasirinktomis priemonėmis. Europos elektroninių sąskaitų faktūrų standarto neatitinkančios elektroninės sąskaitos faktūros gali būti teikiamos tik naudojantis informacinės sistemos „E. sąskaita“ priemonėmis. Suteikiančioji institucija elektronines sąskaitas faktūras priima ir apdoroja naudodamasi informacinės sistemos „E. sąskaita“ priemonėmis, išskyrus šio straipsnio 8 dalyje nustatytus atvejus. Šiame straipsnyje elektroninė sąskaita faktūra suprantama kaip sąskaita faktūra, išrašyta, perduota ir gauta tokiu elektroniniu formatu, kuris sudaro galimybę ją apdoroti automatiniu ir elektroniniu būdu.\nPapildyta straipsnio dalimi:\nNr. XIII-2160, 2019-05-30, paskelbta TAR 2019-06-10, i. k. 2019-09413\n\n7. Informacinė sistema „E. sąskaita“ turi sudaryti galimybes suteikiančiosioms institucijoms priimti ir apdoroti elektronines sąskaitas faktūras, atitinkančias Europos elektroninių sąskaitų faktūrų standartą.\nPapildyta straipsnio dalimi:\nNr. XIII-2160, 2019-05-30, paskelbta TAR 2019-06-10, i. k. 2019-09413\n\n8. Jeigu mobilizacijos, karo ar nepaprastosios padėties atveju yra Centrinės viešųjų pirkimų informacinės sistemos ar informacinės sistemos „E. sąskaita“ pažeidimų, dėl kurių negalimas suteikiančiosios institucijos ir ekonominės veiklos vykdytojo bendravimas ir keitimasis informacija naudojantis šiomis sistemomis, atliekant koncesijos suteikimo procedūras gali būti naudojamos kitos šiame straipsnyje Centrinei viešųjų pirkimų informacinei sistemai keliamus reikalavimus atitinkančios elektroninės priemonės, vykdant koncesijų sutartis sąskaitos faktūros gali būti teikiamos ne elektroninėmis priemonėmis.\nPapildyta straipsnio dalimi:\nNr. XIII-2160, 2019-05-30, paskelbta TAR 2019-06-10, i. k. 2019-09413\n\n9. Centrinės viešųjų pirkimų informacinės sistemos priemonės, informacinės sistemos „E. sąskaita“ priemonės ir jų techninės charakteristikos turi nediskriminuoti ekonominės veiklos vykdytojų, būti visiems prieinamos ir suderintos su visuotinai naudojamomis informacinių ir ryšių technologijų priemonėmis, neriboti ekonominės veiklos vykdytojų galimybių dalyvauti koncesijos suteikimo procedūrose.\nPapildyta straipsnio dalimi:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art24",
      "section": "24",
      "title": "24 straipsnis. Pasiūlymų ir paraiškų elektroninio gavimo priemonėms ir prietaisams keliami reikalavimai",
      "content": "Pasiūlymų ir paraiškų elektroninio gavimo priemonės ir prietaisai, naudojant technines priemones ir laikantis atitinkamų procedūrų, turi bent jau užtikrinti, kad:\n\n1) būtų galima nustatyti tikslų pasiūlymų ir paraiškų pateikimo laiką ir datą;\n\n2) būtų tinkamai užtikrinta, kad iki nustatyto termino pabaigos niekas negalėtų susipažinti su duomenimis, perduotais pagal šiame straipsnyje nustatytus reikalavimus;\n\n3) tik valstybės informacinės sistemos tvarkytojo ar analogiškas funkcijas atliekančio asmens, jeigu naudojama ne valstybės informacinė sistema, įgalioti asmenys (toliau šiame straipsnyje – įgalioti asmenys) galėtų nustatyti arba pakeisti datas, kada galima pirmą kartą peržiūrėti gautus duomenis;\n\n4) skirtingais koncesijos suteikimo procedūrų etapais visi pateikti duomenys ar jų dalis būtų peržiūrimi tik įgaliotų asmenų;\n\n5) tik įgalioti asmenys ir tik po nustatyto termino galėtų sudaryti galimybę susipažinti su gautais duomenimis;\n\n6) gauti ir remiantis šiais reikalavimais peržiūrėti duomenys būtų prieinami tik asmenims, įgaliotiems su tokiais duomenimis susipažinti;\n\n7) būtų įmanoma tiksliai nustatyti draudimo peržiūrėti informaciją ar šio straipsnio 2–6 punktų pažeidimus, ar bandymus padaryti tokius pažeidimus;\n\n8) suinteresuotiems asmenims būtų prieinamos instrukcijos dėl paraiškų ir pasiūlymų teikimo, įskaitant šifravimą ir laiko žymas;\n\n9) atsižvelgiant į susijusią riziką įvairiais koncesijos suteikimo procedūros etapais, būtų laikomasi įstatymuose reikalaujamo elektroninių priemonių saugumo. Šiuo tikslu suteikiančioji institucija gali reikalauti iš ekonominės veiklos vykdytojo patvirtinti teikiamus pasiūlymus, paraiškas saugiu elektroniniu parašu, laikantis šio įstatymo 25 straipsnio 2 dalyje nustatytų reikalavimų."
    },
    {
      "provision_ref": "art25",
      "section": "25",
      "title": "25 straipsnis. Saugaus elektroninio parašo reikalavimai",
      "content": "1. Saugus elektroninis parašas, patvirtintas galiojančiu kvalifikuotu sertifikatu, priimamas šiomis sąlygomis:\n\n1) ekonominės veiklos vykdytojo dokumentams pateikti skirtos elektroninės priemonės sudaro galimybes techniškai tvarkyti reikalaujamą saugaus elektroninio parašo formatą, nustatytą 2011 m. vasario 25 d. Komisijos sprendime 2011/130/ES, kuriuo nustatomi būtinieji dokumentų, kompetentingų institucijų pasirašomų elektroniniu būdu pagal Europos Parlamento ir Tarybos direktyvą 2006/123/EB dėl paslaugų vidaus rinkoje, tarptautinio tvarkymo reikalavimai (OL 2011 L 53, p. 66). Jeigu ekonominės veiklos vykdytojo dokumentai pateikiami kitokiu elektroninio parašo formatu, į elektroninio parašo arba elektroninio dokumento laikmeną turi būti įtraukta informacija apie esamas patvirtinimo galimybes, kuriomis naudodamasi suteikiančioji institucija turi galėti internetu, neatlygintinai ir asmenims, kuriems pateikiamų dokumentų kalba nėra gimtoji, suprantamu būdu patvirtinti gautą elektroninį parašą kaip saugų elektroninį parašą, patvirtintą kvalifikuotu sertifikatu;\n\n2) jeigu ekonominės veiklos vykdytojo dokumentai pasirašyti saugiu elektroniniu parašu, patvirtintu galiojančiu kvalifikuotu sertifikatu, kurį išdavė sertifikavimo paslaugų teikėjas, įtrauktas į patikimą sąrašą, sudarytą 2009 m. spalio 16 d. Europos Komisijos sprendimu Nr. 2009/767/EB, kuriuo nustatomos priemonės pagal Europos Parlamento ir Tarybos direktyvą 2006/123/EB dėl paslaugų vidaus rinkoje nustatomos priemonės procedūroms, atliekamoms naudojantis elektroninėmis priemonėmis ir kontaktinių centrų paslaugomis, palengvinti (OL 2009 L 274, p. 36), jokie papildomi reikalavimai nekeliami.\n\n2. Jeigu suteikiančioji institucija prašo iš ekonominės veiklos vykdytojo saugaus elektroninio parašo pagal šio įstatymo 24 straipsnio 9 punktą, parašas turi būti patvirtintas galiojančiu kvalifikuotu sertifikatu ir turi atitikti Lietuvos Respublikos elektroninio parašo įstatymo nustatytus reikalavimus."
    },
    {
      "provision_ref": "art26",
      "section": "26",
      "title": "26 straipsnis. Dalyvio pašalinimo pagrindai",
      "content": "1. Suteikiančioji institucija, nurodyta šio įstatymo 15 straipsnio 1 dalies 1, 2 ir 3 punktuose, pašalina, o suteikiančioji institucija, kaip nurodyta šio įstatymo 15 straipsnio 1 dalies 4 ir 5 punktuose, gali pašalinti dalyvį iš koncesijos suteikimo procedūros, jeigu sužino, kad dalyvis arba jo atsakingas asmuo, nurodytas šio straipsnio 2 dalies 2 punkte, nuteistas už šią nusikalstamą veiką:\n\n1) dalyvavimą nusikalstamame susivienijime, jo organizavimą ar vadovavimą jam;\n\n2) kyšininkavimą, prekybą poveikiu, papirkimą;\n\n3) sukčiavimą, turto pasisavinimą, turto iššvaistymą, apgaulingą pareiškimą apie juridinio asmens veiklą, kredito, paskolos, tikslinės paramos, subsidijos ar dotacijos panaudojimą ne pagal paskirtį ar nustatytą tvarką, kreditinį sukčiavimą, neteisingų duomenų apie pajamas, pelną ar turtą pateikimą, deklaracijos, ataskaitos ar kito dokumento nepateikimą, apgaulingą finansinės apskaitos tvarkymą ir (ar) organizavimą ar piktnaudžiavimą, kai šiomis nusikalstamomis veikomis kėsinamasi į Europos Sąjungos finansinius interesus, kaip apibrėžta Konvencijos dėl Europos Bendrijų finansinių interesų apsaugos 1 straipsnyje;\n\n4) teroristinį nusikaltimą ar su teroristine veikla susijusį nusikaltimą;\n\n5) nusikalstamu būdu gauto turto legalizavimą;\n\n6) prekybą žmonėmis, vaiko pirkimą arba pardavimą.\n\n2. Laikoma, kad dalyvis yra nuteistas už šio straipsnio 1 ar 3 dalyje nurodytą nusikalstamą veiką, kai dėl:\n\n1) dalyvio, kuris yra fizinis asmuo, per pastaruosius 5 metus buvo priimtas ir įsiteisėjęs apkaltinamasis teismo nuosprendis ir šis asmuo turi neišnykusį ar nepanaikintą teistumą;\n\n2) dalyvio, kuris yra juridinis asmuo, kita organizacija ar jos padalinys, vadovo, kito valdymo ar priežiūros organo nario ar kito asmens, turinčio (turinčių) teisę atstovauti dalyviui ar jį kontroliuoti, jo vardu priimti sprendimą, sudaryti sandorį, ar buhalterio (buhalterių) ar kito (kitų) asmens (asmenų), turinčio (turinčių) teisę surašyti ir pasirašyti dalyvio apskaitos dokumentus (supaprastintos koncesijos atveju – dalyvio, kuris yra juridinis asmuo, kita organizacija ar jos padalinys, vadovo ar buhalterio (buhalterių) ar kito (kitų) asmens (asmenų), turinčio (turinčių) teisę surašyti ir pasirašyti dalyvio apskaitos dokumentus), per pastaruosius 5 metus buvo priimtas ir įsiteisėjęs apkaltinamasis teismo nuosprendis ir šis (šie) asmuo (asmenys) turi neišnykusį ar nepanaikintą teistumą;\n\n3) dalyvio, kuris yra juridinis asmuo, kita organizacija ar jos padalinys, per pastaruosius 5 metus buvo priimtas ir įsiteisėjęs apkaltinamasis teismo nuosprendis arba šio straipsnio 3 dalies atveju – galutinis administracinis sprendimas, jeigu toks sprendimas priimamas pagal dalyvio šalies teisės aktų reikalavimus.\n\n3. Už įsipareigojimų, susijusių su mokesčių, įskaitant socialinio draudimo įmokas, mokėjimu, nevykdymą pagal šalies, kurioje registruotas dalyvis, ar pagal šalies, kurioje yra dalyvio, kaip fizinio asmens, gyvenamoji vieta, ar šalies, kurioje yra suteikiančioji institucija, reikalavimus dalyvis iš koncesijos suteikimo procedūros pašalinamas (jeigu koncesiją suteikia suteikiančioji institucija, kaip nurodyta šio įstatymo 15 straipsnio 1 dalies 4 ir 5 punktuose, gali būti pašalinamas), jeigu suteikiančioji institucija sužino, kad dalyvis arba jo atsakingas asmuo nuteistas, kaip nurodyta šio straipsnio 2 dalies 1 ir 3 punktuose, arba turi kitų įrodymų apie šių įsipareigojimų nevykdymą. Ši nuostata netaikoma, jeigu:\n\n1) dalyvis yra įsipareigojęs sumokėti mokesčius, įskaitant socialinio draudimo įmokas, ir dėl to laikomas jau įvykdžiusiu šiuos įsipareigojimus;\n\n2) įsiskolinimo suma neviršija 50 (penkiasdešimt) eurų;\n\n3) dėl esamo įsipareigojimų neįvykdymo dalyvis dar nelaikomas skolingu pagal šalies, kurioje jis registruotas ar kurioje yra jo gyvenamoji vieta, teisės aktus;\n\n4) dalyvis apie tikslią jo įsiskolinimo sumą informuotas tokiu metu, kad iki paraiškų ar pasiūlymų pateikimo termino pabaigos nespėjo sumokėti mokesčių, įskaitant socialinio draudimo įmokas, sudaryti mokestinės paskolos sutarties ar kito panašaus pobūdžio įpareigojančio susitarimo dėl jų sumokėjimo ar imtis kitų priemonių, kad atitiktų šios dalies 2 punkto nuostatas. Dalyvis šiuo pagrindu nepašalinamas iš koncesijos suteikimo procedūros, jeigu jis, suteikiančiajai institucijai susipažinus su paraiška ar pasiūlymu, įrodo, kad jau yra laikomas įvykdžiusiu įsipareigojimus, susijusius su mokesčių, įskaitant socialinio draudimo įmokas, mokėjimu.\n\n4. Suteikiančioji institucija pašalina dalyvį iš koncesijos suteikimo procedūros, jeigu:\n\n1) suteikiančioji institucija turi pakankamai įtikinamų duomenų, kad dalyvis su kitais koncesijos suteikimo procedūroje dalyvaujančiais ekonominės veiklos vykdytojais yra sudaręs susitarimus, kuriais siekiama iškreipti arba kurie iškreipia koncesijos suteikimo procedūroje dalyvaujančių ekonominės veiklos vykdytojų konkurenciją;\n\n2) koncesijos suteikimo procedūrų metu dalyvis pateko į interesų konflikto situaciją, kaip apibrėžta šio įstatymo 22 straipsnyje, ir atitinkamos padėties negalima ištaisyti;\n\n3) dalyvis dalyvavo pasirengiant koncesijos suteikimui, kaip apibrėžta šio įstatymo 27 straipsnio 2 dalyje, ir dėl to pažeista konkurencija, ir atitinkamos padėties negalima ištaisyti;\n\n4) koncesijos suteikimo procedūrų metu dalyvis nuslėpė ar pateikė melagingą informaciją apie atitiktį šiame straipsnyje ir šio įstatymo 41 straipsnyje nustatytiems reikalavimams ir suteikiančioji institucija gali tai įrodyti bet kokiomis teisėtomis priemonėmis arba dalyvis dėl pateiktos melagingos informacijos negali pateikti šio įstatymo 42–45 straipsniuose nurodytų patvirtinančių dokumentų. Šiuo pagrindu dalyvis taip pat šalinamas iš koncesijos suteikimo procedūros, kai ankstesnių procedūrų, atliktų šio įstatymo, Viešųjų pirkimų įstatymo, Viešųjų pirkimų, atliekamų gynybos ir saugumo srityje, įstatymo, Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo nustatyta tvarka, metu jis nuslėpė informaciją ar pateikė šiame punkte nurodytą melagingą informaciją arba dėl pateiktos melagingos informacijos negalėjo pateikti šio įstatymo 42–45 straipsniuose nurodytų patvirtinančių dokumentų, dėl kokių priežasčių per pastaruosius vienus metus buvo pašalintas iš koncesijos suteikimo ar pirkimo procedūrų. Šiuo pagrindu dalyvis taip pat pašalinamas iš koncesijos suteikimo procedūros, kai, vadovaudamasis kitų valstybių teisės aktais, ankstesnių procedūrų metu jis nuslėpė informaciją ar pateikė melagingą informaciją arba dėl melagingos informacijos pateikimo negalėjo pateikti patvirtinančių dokumentų ir dėl to per pastaruosius vienus metus buvo pašalintas iš koncesijos suteikimo ar pirkimo procedūrų arba buvo taikomos kitos panašios sankcijos;\n\n5) koncesijos suteikimo procedūrų metu dalyvis ėmėsi veiksmų, siekdamas daryti įtaką suteikiančiosios institucijos sprendimams, gauti konfidencialios informacijos, kuri suteiktų jam neteisėtą pranašumą koncesijos suteikimo procedūroje, ar teikė klaidinančią informaciją, kuri gali daryti esminę įtaką suteikiančiosios institucijos sprendimams dėl dalyvių pašalinimo, jų kvalifikacijos vertinimo, laimėtojo nustatymo, ir suteikiančioji institucija gali tai įrodyti bet kokiomis teisėtomis priemonėmis;\n\n6) dalyvis yra neįvykdęs koncesijos sutarties, viešojo pirkimo–pardavimo sutarties, kaip ji apibrėžta Viešųjų pirkimų įstatyme, pirkimo–pardavimo sutarties, kaip ji apibrėžta Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatyme, viešojo pirkimo–pardavimo sutarties, kaip ji apibrėžta Viešųjų pirkimų, atliekamų gynybos ir saugumo srityje, įstatyme, su suteikiančiąja institucija, perkančiąja organizacija ar perkančiuoju subjektu ar netinkamai ją įvykdęs ir tai buvo esminis sutarties pažeidimas, kaip nustatyta Civilinio kodekso 6.217 straipsnyje (toliau – esminis koncesijos sutarties pažeidimas), dėl kurio per pastaruosius 3 metus buvo nutraukta sutartis arba per pastaruosius 3 metus buvo priimtas ir įsiteisėjęs teismo sprendimas, kuriuo tenkinamas suteikiančiosios institucijos, perkančiosios organizacijos ar perkančiojo subjekto reikalavimas atlyginti nuostolius, patirtus dėl to, kad dalyvis sutartyje nustatytą esminę sutarties sąlygą vykdė su dideliais arba nuolatiniais trūkumais, ar per pastaruosius 3 metus buvo priimtas suteikiančiosios institucijos, perkančiosios organizacijos ar perkančiojo subjekto sprendimas, kad dalyvis sutartyje nustatytą esminę sutarties sąlygą vykdė su dideliais arba nuolatiniais trūkumais, ir dėl to buvo pritaikyta sutartyje nustatyta sankcija. Šiuo pagrindu dalyvis taip pat pašalinamas iš koncesijos suteikimo procedūros, kai vadovaujantis kitų valstybių teisės aktais per pastaruosius 3 metus nustatyta, kad jis, vykdydamas ankstesnę sutartį, nurodytą šiame punkte, nustatytą esminį reikalavimą vykdė su dideliais arba nuolatiniais trūkumais ir dėl to ta ankstesnė sutartis buvo nutraukta prieš terminą, buvo pareikalauta atlyginti žalą ar taikomos kitos panašios sankcijos;\n\n7) suteikiant gynybos ir saugumo sričių koncesijas, kai, remiantis bet kurios rūšies įrodymais, įskaitant apsaugotus duomenų šaltinius, paaiškėja, kad dalyvis nėra patikimas, kai tai būtina, kad nekiltų pavojus valstybės saugumui;\n\n8) suteikiančioji institucija bet kokiomis tinkamomis priemonėmis gali įrodyti, kad dalyvis yra padaręs rimtą profesinį pažeidimą, dėl kurio suteikiančioji institucija abejoja dalyvio sąžiningumu. Šiuo pagrindu dalyvis iš koncesijos suteikimo procedūros pašalinamas, kai jis:\n\na) yra padaręs finansinės atskaitomybės ir audito teisės aktų pažeidimą ir nuo jo padarymo dienos praėjo mažiau kaip vieni metai;\n\nb) neatitinka minimalių patikimo mokesčių mokėtojo kriterijų, nustatytų Lietuvos Respublikos mokesčių administravimo įstatymo 401 straipsnio 1 dalyje. Taikant šį dalyvio pašalinimo iš koncesijos suteikimo procedūros pagrindą, vadovaujamasi Mokesčių administravimo įstatymo 401 straipsnio 1 dalyje nustatytais terminais, juos skaičiuojant nuo Mokesčių administravimo įstatymo 401 straipsnio 1 dalyje nurodytų pažeidimų padarymo dienos, tačiau visais atvejais šie terminai negali būti ilgesni negu 3 metai;\n\nc) yra padaręs draudimo sudaryti draudžiamus susitarimus, įtvirtinto Lietuvos Respublikos konkurencijos įstatyme ar panašaus pobūdžio kitos valstybės teisės akte, pažeidimą ir nuo jo padarymo dienos praėjo mažiau kaip 3 metai.\n\n5. Suteikiančioji institucija šio straipsnio 1 ir 3 dalyse nustatytais pagrindais gali nepašalinti dalyvio iš koncesijos suteikimo procedūros tik išimtiniais atvejais, kai yra būtina užtikrinti viešojo intereso apsaugą, įskaitant visuomenės sveikatos ir aplinkos apsaugą.\n\n6. Suteikiančioji institucija gali pašalinti dalyvį iš koncesijos suteikimo procedūros, jeigu jis:\n\n1) yra pažeidęs bent vieną iš šio įstatymo 14 straipsnio 7 dalyje nurodytų aplinkos apsaugos, socialinės ir darbo teisės įpareigojimų, ir tai suteikiančioji institucija gali įrodyti bet kokiomis tinkamomis priemonėmis. Šiuo pagrindu suteikiančioji institucija gali pašalinti dalyvį iš koncesijos suteikimo procedūros, jeigu nuo pažeidimo padarymo dienos praėjo mažiau kaip vieni metai;\nStraipsnio punkto pakeitimai:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n2) yra nemokus, jam iškelta restruktūrizavimo ar bankroto byla, pradėtas bankroto procesas ne teismo tvarka, inicijuotos likvidavimo procedūros, kai jo turtą valdo teismas ar nemokumo administratorius, kai jis su kreditoriais yra sudaręs taikos sutartį (dalyvio ir kreditorių susitarimą tęsti dalyvio veiklą, kai dalyvis prisiima tam tikrus įsipareigojimus, o kreditoriai sutinka savo reikalavimus atidėti, sumažinti ar jų atsisakyti), kai jo veikla sustabdyta ar apribota arba jo padėtis pagal šalies, kurioje jis registruotas, įstatymus yra tokia pati ar panaši. Tačiau, kai yra šiame punkte nurodyta padėtis, suteikiančioji institucija gali nepašalinti dalyvio iš koncesijos suteikimo procedūros, jeigu jis pateikė pagrįstų įrodymų, kad sugebės tinkamai įvykdyti koncesijos sutartį;\n\n3) yra padaręs rimtą profesinį pažeidimą (išskyrus nurodytą šio straipsnio 4 dalies 8 punkte), dėl kurio suteikiančioji institucija abejoja koncesininko sąžiningumu, ir šį pažeidimą gali įrodyti bet kokiomis tinkamomis priemonėmis. Šiuo pagrindu suteikiančioji institucija gali pašalinti dalyvį iš koncesijos suteikimo procedūros, jeigu nuo pažeidimo padarymo dienos praėjo mažiau kaip vieni metai.\n\n7. Suteikiančioji institucija pašalina dalyvį iš koncesijos suteikimo procedūros pagal šio straipsnio 4 ir 6 dalyse nurodytus pašalinimo pagrindus ir tuo atveju, kai ji turi įtikinamų duomenų, kad dalyvis yra įsteigtas arba dalyvauja koncesijos suteikimo procedūroje vietoj kito asmens, siekdama išvengti šio straipsnio 4 ir 6 dalyse nurodytų pašalinimo pagrindų taikymo.\n\n8. Suteikiančioji institucija, priimdama sprendimus dėl dalyvio pašalinimo iš koncesijos suteikimo procedūros pagal šio straipsnio 4 ir 6 dalyse nurodytus pašalinimo pagrindus, atsižvelgia į tai, ar vertinant dalyvio patikimumą dalyvio pašalinimas iš koncesijos suteikimo procedūros proporcingas vertinamam dalyvio elgesiui, šio straipsnio 4 dalies 8 punkto c papunkčio atveju – ar taikant šį dalyvio pašalinimo iš koncesijos suteikimo procedūros pagrindą būtų reikšmingai apribota konkurencija. Priimant sprendimus dėl dalyvio pašalinimo iš koncesijos suteikimo procedūros pagal šio straipsnio 4 dalies 4 ir 6 punktuose nurodytus pašalinimo pagrindus, gali būti atsižvelgiama į pagal šio įstatymo 461 ir 64 straipsnius skelbiamą informaciją.\n\n9. Suteikiančioji institucija dalyvį pašalina iš koncesijos suteikimo procedūros bet kuriuo koncesijos suteikimo procedūros etapu, jeigu paaiškėja, kad dėl savo veiksmų ar neveikimo prieš koncesijos suteikimo procedūrą ar jos metu jis atitinka koncesijos dokumentuose nustatytus reikalavimus dėl pašalinimo pagrindų.\n\n10. Jeigu dalyvis atitinka šio straipsnio 1, 4 ir 6 dalyse nustatytus pašalinimo pagrindus, suteikiančioji institucija gali jo nepašalinti iš koncesijos suteikimo procedūros, jeigu yra abi šios sąlygos kartu:\n\n1) dalyvis pateikė suteikiančiajai institucijai informaciją apie tai, kad, siekdamas įrodyti savo patikimumą, jis ėmėsi atitinkamų priemonių, įskaitant:\n\na) savanorišką nusikalstama veika ar pažeidimu padarytos žalos atlyginimą, pašalinimą;\n\nb) bendradarbiavimą, aktyvią pagalbą ar kitas priemones, padedančias ištirti, išsiaiškinti jo padarytą nusikalstamą veiką ar pažeidimą;\n\nc) technines, organizacines, personalo valdymo priemones, skirtas tolesnių nusikalstamų veikų ar pažeidimų prevencijai;\n\n2) suteikiančioji institucija įvertino dalyvio informaciją, pateiktą pagal šios dalies 1 punktą, ir priėmė motyvuotą sprendimą, kad priemonės, kurių ėmėsi dalyvis, siekdamas įrodyti savo sąžiningumą, yra pakankamos. Šių priemonių pakankamumas vertinamas atsižvelgiant į nusikalstamos veikos pavojingumą ar pažeidimo rimtumą ir aplinkybes. Suteikiančioji institucija turi pateikti dalyviui motyvuotą sprendimą raštu ne vėliau kaip per 10 dienų nuo šios dalies 1 punkte nurodytos dalyvio informacijos gavimo.\n\n11. Šio straipsnio 9 dalis netaikoma, jeigu dalyvis priimtu ir įsiteisėjusiu teismo sprendimu yra pašalintas iš pirkimo procedūros ar koncesijos suteikimo procedūros teismo sprendime nurodytam laikotarpiui.\n\n12. Kai priimtu ir įsiteisėjusiu teismo sprendimu dalyviui yra nustatytas šio straipsnio 1, 2, 4 ir 6 dalyse nurodytų pašalinimo pagrindų laikotarpis, suteikiančioji institucija pašalina dalyvį iš koncesijos suteikimo procedūros teismo sprendime nurodytam laikotarpiui.\n\nStraipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\nII SKYRIUS\nPASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA\n\nPIRMASIS SKIRSNIS\nPASIRENGIMAS KONCESIJOS SUTEIKIMUI"
    },
    {
      "provision_ref": "art27",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "27",
      "title": "27 straipsnis. Pasirengimas koncesijos suteikimui",
      "content": "1. Prieš pradėdama koncesijos suteikimo procedūras, suteikiančioji institucija gali Centrinėje viešųjų pirkimų informacinėje sistemoje ir savo interneto svetainėje, jeigu tokia yra, skelbti koncesijos dokumentų projektus ir konsultuotis dėl koncesijų planavimo bei vykdymo su nepriklausomais ekspertais, valstybės ar savivaldybių institucijomis ar rinkos dalyviais. Tokios konsultacijos turi būti vykdomos nepažeidžiant šio įstatymo, užtikrinant ekonominės veiklos vykdytojų konkurenciją ir laikantis nediskriminavimo ir skaidrumo principų.\n\n2. Jeigu dalyvis konsultavo suteikiančiąją instituciją arba kitaip padėjo pasirengti koncesijai, suteikiančioji institucija turi imtis tinkamų priemonių, siekdama užtikrinti, kad dalyvio dalyvavimas koncesijos suteikimo procedūrose nepažeistų konkurencijos sąlygų. Tinkamomis priemonėmis laikytina informacijos, kurią suteikiančioji institucija gavo iš dalyvių, padėjusių pasirengti koncesijai, pateikimas kitiems dalyviams, taip pat pakankamų pasiūlymų pateikimo terminų nustatymas.\n\n3. Jeigu šio straipsnio 2 dalyje nurodytų priemonių nepakanka, siekdama užtikrinti ekonominės veiklos vykdytojų lygiateisiškumo principo laikymąsi, suteikiančioji institucija atmeta pasirengti koncesijai padėjusio dalyvio paraišką ar pasiūlymą, nebent dalyvis įrodo, kad jo dalyvavimas pasirengiant koncesijai negalėjo pažeisti konkurencijos."
    },
    {
      "provision_ref": "art28",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "28",
      "title": "28 straipsnis. Koncesijos suteikimo procedūros pradžia ir pabaiga",
      "content": "1. Koncesijos suteikimo procedūra prasideda, kai Viešųjų pirkimų tarnyba išsiunčia Europos Sąjungos leidinių biurui (supaprastintos koncesijos atveju – paskelbia Centrinėje viešųjų pirkimų informacinėje sistemoje) suteikiančiosios institucijos pateiktą koncesijos skelbimą. Kai šio įstatymo 54 straipsnio 1 dalyje nustatytais atvejais apie koncesijos suteikimą neskelbiama, koncesijos suteikimo procedūra prasideda pateikus ekonominės veiklos vykdytojui (vykdytojams) kvietimą dalyvauti koncesijos suteikimo procedūroje.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n2. Koncesijos suteikimo procedūra (ar atskiros koncesijos dalies suteikimo procedūra) pasibaigia, kai:\n\n1) sudaroma koncesijos sutartis;\n\n2) atmetamos visos paraiškos ar pasiūlymai;\n\n3) nutraukiamos koncesijos suteikimo procedūros;\n\n4) per nustatytą terminą nepateikiama nė viena paraiška ar pasiūlymas;\n\n5) pasibaigia pasiūlymų galiojimo terminas ir koncesijos sutartis nesudaroma dėl priežasčių, kurios priklauso nuo ekonominės veiklos vykdytojų;\n\n6) visi dalyviai atsiima pasiūlymus ar atsisako sudaryti koncesijos sutartį.\n\n3. Suteikiančioji institucija bet kuriuo metu iki koncesijos sutarties sudarymo turi teisę nutraukti koncesijos suteikimo procedūras, jeigu atsirado aplinkybių, kurių nebuvo galima numatyti, arba koncesijos dokumentuose padaryta esminių klaidų, dėl kurių koncesijos suteikimas tampa nebetikslingas ar ją suteikus sutarties dalykas būtų ne toks, kokio reikia suteikiančiajai institucijai.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\nANTRASIS SKIRSNIS\nKONCESIJŲ SKELBIMAI"
    },
    {
      "provision_ref": "art29",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "29",
      "title": "29 straipsnis. Koncesijos skelbimai, išankstiniai informaciniai skelbimai, skelbimai apie koncesijos suteikimą ir skelbimai dėl koncesijos pakeitimo",
      "content": "1. Suteikiančioji institucija, ketinanti suteikti koncesiją, privalo paskelbti koncesijos skelbimą, o ketinanti suteikti šio įstatymo 4 priede nurodytų socialinių ir kitų specialiųjų paslaugų koncesiją, – išankstinį informacinį skelbimą (toliau – koncesijos skelbimas), išskyrus atvejus, kai šiame įstatyme nurodyta, kad neprivaloma skelbti apie ketinimą suteikti koncesiją, taip pat skelbimą apie koncesijos suteikimą, skelbimą dėl koncesijos pakeitimo, laikydamasi šių reikalavimų:\n\n1) skelbimas apie koncesijos suteikimą skelbiamas ne vėliau kaip per 48 dienas po koncesijos sutarties sudarymo;\n\n2) skelbimai apie šio įstatymo 4 priede nurodytų socialinių ir kitų specialiųjų paslaugų koncesijų suteikimą gali būti grupuojami kas ketvirtį ir suteikiančioji institucija sugrupuotus skelbimus privalo išsiųsti per 48 dienas nuo kiekvieno ketvirčio pabaigos;\n\n3) skelbimas dėl koncesijos pakeitimo skelbiamas šio įstatymo 62 straipsnio 5 dalies 1 ir 2 punktuose nurodytais atvejais nedelsiant po koncesijos sutarties pakeitimo.\n\n2. Skelbime apie koncesijos suteikimą gali būti neskelbiama informacija, kurios atskleidimas trukdytų įgyvendinti šį įstatymą arba kitaip prieštarautų visuomenės interesams, pažeistų teisėtus konkretaus ekonominės veiklos vykdytojo komercinius interesus ar būtų pažeista konkurencija.\n\nStraipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art30",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "30",
      "title": "30 straipsnis. Koncesijos skelbimų, skelbimų apie koncesijos suteikimą ir skelbimų dėl koncesijos pakeitimo rengimas ir skelbimas",
      "content": "1. Informacija, kuri turi būti nurodyta šio įstatymo 29 straipsnio 1 dalyje nurodytuose skelbimuose, skelbimų standartinės formos, klaidų ištaisymo formos ir skelbimų reikalavimai nustatyti 2019 m. rugsėjo 11 d. Komisijos įgyvendinimo reglamente (ES) 2019/1780, kuriuo nustatomos standartinės formos, naudojamos skelbiant su viešaisiais pirkimais susijusius pranešimus, ir panaikinamas Įgyvendinimo reglamentas (EB) Nr. 2015/1986 (e. formos).\n\n2. Sudarant tarptautinės koncesijos sutartį, koncesijos skelbimai, skelbimai apie koncesijos suteikimą ir skelbimai dėl koncesijos pakeitimo skelbiami per Europos Sąjungos leidinių biurą ir Centrinėje viešųjų pirkimų informacinėje sistemoje.\n\n3. Sudarant supaprastintos koncesijos sutartį, koncesijos skelbimai, skelbimai apie koncesijos suteikimą ir skelbimai dėl koncesijos pakeitimo skelbiami Centrinėje viešųjų pirkimų informacinėje sistemoje.\n\n4. Koncesijos skelbimai, skelbimai apie koncesijos suteikimą ir skelbimai dėl koncesijos pakeitimo rengiami ir teikiami elektroninėmis priemonėmis Viešųjų pirkimų tarnybos nustatyta tvarka. Visus skelbimus, kurie skelbiami Europos Sąjungos leidinių biuro ir Centrinėje viešųjų pirkimų informacinėje sistemoje, suteikiančioji institucija pateikia Viešųjų pirkimų tarnybai.\n\n5. Viešųjų pirkimų tarnyba, gavusi suteikiančiosios institucijos pateiktus skelbimus, privalo:\n\n1) kai sudaroma tarptautinės koncesijos sutartis, – per 3 darbo dienas nuo jų gavimo dienos Europos Komisijos nustatytu formatu išsiųsti Europos Sąjungos leidinių biurui ir po 48 valandų nuo patvirtinimo apie skelbimo gavimą Europos Sąjungos leidinių biure paskelbti juos Centrinėje viešųjų pirkimų informacinėje sistemoje. Skelbimo paskelbimo data yra laikoma Europos Sąjungos leidinių biuro suteikiančiajai institucijai atsiųstoje informacijoje nurodyta paskelbimo data;\n\n2) kai sudaroma supaprastintos koncesijos sutartis, – per 3 darbo dienas nuo jų gavimo dienos paskelbti Centrinėje viešųjų pirkimų informacinėje sistemoje. Skelbimo paskelbimo data yra laikoma jo paskelbimo Centrinėje viešųjų pirkimų informacinėje sistemoje data.\n\n6. Koncesijos skelbimai, skelbimai apie koncesijos suteikimą ir skelbimai dėl koncesijos pakeitimo turi būti skelbiami lietuvių kalba. Papildomai jie gali būti skelbiami ir kitomis suteikiančiosios institucijos pasirinktomis oficialiosiomis Europos Sąjungos institucijų kalbomis. Autentišku skelbimo tekstu laikomas tik suteikiančiosios institucijos parengtas skelbimų tekstas.\n\n7. Koncesijų skelbimai, skelbimai apie koncesijos suteikimą ir skelbimai dėl koncesijos pakeitimo papildomai gali būti skelbiami suteikiančiosios institucijos interneto svetainėje, kitur internete ir (ar) leidiniuose. Kita su koncesijomis susijusi informacija, įskaitant informaciją apie galiojančius kvietimus teikti paraiškas ir pasiūlymus, planuojamas koncesijas, sudarytas koncesijos sutartis ir kitą bendrojo pobūdžio informaciją, papildomai gali būti skelbiama suteikiančiosios institucijos interneto svetainėje.\n\n8. Kai sudaroma tarptautinės koncesijos sutartis, skelbiant koncesijų skelbimus, skelbimus apie koncesijos suteikimą ir skelbimus dėl koncesijos pakeitimo Centrinėje viešųjų pirkimų informacinėje sistemoje, suteikiančiosios institucijos interneto svetainėje, kitur internete ir (ar) leidiniuose, turi būti laikomasi šių reikalavimų:\n\n1) prieš tai juos turi paskelbti Europos Sąjungos leidinių biuras;\n\n2) juose turi būti nurodyta skelbimo išsiuntimo Europos Sąjungos leidinių biurui data;\n\n3) to paties skelbimo turinys visur turi būti tapatus.\n\n9. Sudarant supaprastintos koncesijos sutartį, koncesijos skelbimai, skelbimai apie koncesijos suteikimą ir skelbimai dėl koncesijos pakeitimo prieš skelbiant suteikiančiosios institucijos interneto svetainėje, kitur internete ir (ar) leidiniuose turi būti paskelbti Centrinėje viešųjų pirkimų informacinėje sistemoje ir to paties skelbimo turinys visur turi būti tapatus.\n\nStraipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\nTREČIASIS SKIRSNIS\nKONCESIJOS DOKUMENTAI IR TECHNINĖ SPECIFIKACIJA"
    },
    {
      "provision_ref": "art31",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "31",
      "title": "31 straipsnis. Koncesijos dokumentų turinys",
      "content": "1. Suteikiančioji institucija koncesijos dokumentuose turi pateikti visą informaciją apie koncesijos suteikimo sąlygas ir procedūras.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n2. Koncesijos dokumentuose turi būti:\n\n1) paraiškų ir pasiūlymų rengimo reikalavimai;\n\n2) ekonominės veiklos vykdytojų pašalinimo pagrindai, kvalifikacijos reikalavimai, tarp jų ir reikalavimai atskiriems bendrą paraišką ar pasiūlymą pateikiantiems ekonominės veiklos vykdytojams. Suteikiančioji institucija koncesijos dokumentuose turi paaiškinti, kaip ekonominės veiklos vykdytojų grupės turi atitikti kvalifikacijos reikalavimus, keliamus pagal šio įstatymo  41–44 straipsnius. Jeigu ekonominės veiklos vykdytojų grupei keliami reikalavimai, taip pat koncesijos sutarties vykdymo sąlygos, įskaitant reikalavimus, kad ekonominės veiklos vykdytojų grupė paskirtų bendrą atstovą arba vadovaujantį narį, nurodytų grupės sudėtį, skiriasi nuo atskiriems dalyviams keliamų reikalavimų ir sąlygų, šie reikalavimai ir sąlygos turi būti pagrįsti objektyviomis priežastimis ir proporcingi;\nStraipsnio punkto pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n3) ekonominės veiklos vykdytojų kvalifikacijos vertinimo tvarka ir mažiausias bei, jeigu taikoma, didžiausias pateikti pasiūlymus kviečiamų dalyvių skaičius, kai suteikiančioji institucija apriboja dalyvių skaičių;\n\n4) ekonominės veiklos vykdytojų pašalinimo pagrindų nebuvimą ir atitiktį kvalifikacijos reikalavimams patvirtinančių dokumentų sąrašas;\n\n5) informacija apie šio įstatymo 26 straipsnio 3 ir 8 dalyse nustatytas galimybes nepašalinti iš koncesijos suteikimo procedūros ekonominės veiklos vykdytojo, neatitinkančio tam tikrų jam keliamų reikalavimų;\n\n6) informacija, kad suteikiančioji institucija gali nuspręsti nesudaryti koncesijos sutarties su ekonomiškai naudingiausią pasiūlymą pateikusiu dalyviu, jeigu paaiškėja, kad pasiūlymas neatitinka šio įstatymo 14 straipsnio 7 dalyje nustatytų reikalavimų;\nStraipsnio punkto pakeitimai:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n7) paslaugų ir darbų pavadinimas, apimtis, paslaugų teikimo ar darbų atlikimo terminai;\n\n8) techninė specifikacija;\n\n9) informacija apie dalyvių pareigą pateikti preliminarius neįsipareigojamuosius pasiūlymus, jeigu tai nustato suteikiančioji institucija;\nStraipsnio punkto pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n10) pasiūlymų vertinimo kriterijai, sąlygos ir tvarka;\n\n11) suteikiančiosios institucijos siūlomos šalims pasirašyti koncesijos sutarties sąlygos pagal šio įstatymo 60 straipsnyje nustatytus reikalavimus, įskaitant, jeigu taikoma, specialias sutarties vykdymo sąlygas, siejamos su ekonominiais, inovacijų, užimtumo, socialiniais ir aplinkos apsaugos reikalavimais, ir (ar) sutarties projektas, jeigu jis yra parengtas;\n\n12) teisinės formos reikalavimai, suteikiančiajai institucijai priėmus sprendimą reikalauti, kad, ekonominės veiklos vykdytojo ar tokių vykdytojų grupės pateiktą pasiūlymą pripažinus laimėjusiu ir pasiūlius sudaryti koncesijos sutartį, šis ekonominės veiklos vykdytojas ar tokių vykdytojų grupė įsteigtų juridinį asmenį, nurodant pareigą ekonominės veiklos vykdytojui ar tokių vykdytojų grupei laiduoti už įsteigto juridinio asmens prievoles, susijusias su koncesijos sutarties sąlygų įvykdymu. Šiame punkte išdėstyti reikalavimai negali būti keliami tam, kad ekonominės veiklos vykdytojų grupės galėtų pateikti paraišką ar pasiūlymą;\nStraipsnio punkto pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n13) subrangos ir subtiekimo (toliau – subranga) reikalavimai, nustatyti vadovaujantis šio įstatymo 32 ir 61 straipsnių nuostatomis;\n\n14) informacija, ar suteikiančioji institucija leidžia, neleidžia ar reikalauja pateikti alternatyvius pasiūlymus, šių pasiūlymų reikalavimai;\n\n15) informacija, kaip turi būti apskaičiuotos ir išreikštos pasiūlymuose nurodytos pajamos ir sąnaudos, įskaitant koncesininko suteikiančiajai institucijai mokėtiną koncesijos mokestį (jeigu taikomas). Į pajamas ir sąnaudas turi būti įskaityti visi mokesčiai;\n\n16) informacija, kaip turi būti apskaičiuotas ir išreikštas pasiūlymuose nurodytas suteikiančiosios institucijos koncesininkui mokėtinas atlygis, už kurį koncesininkas įvykdytų koncesijos sutartį;\n\n17) išsamių įsipareigojamųjų pasiūlymų galiojimo užtikrinimo, jeigu reikalaujama, ir koncesijos sutarties įvykdymo užtikrinimo reikalavimai;\n\n18) pasiūlymų pateikimo terminas, vieta ir būdas;\n\n19) būdai, kuriais ekonominės veiklos vykdytojai gali prašyti koncesijos dokumentų paaiškinimų, sužinoti, ar suteikiančioji institucija ketina rengti dėl to susitikimą su ekonominės veiklos vykdytojais, taip pat būdai, kuriais suteikiančioji institucija savo iniciatyva gali paaiškinti (patikslinti) koncesijos dokumentus;\n\n20) data, iki kada turi galioti pasiūlymas, arba laikotarpis, kurį turi galioti pasiūlymas;\n\n21) susipažinimo su pasiūlymais vieta, data, valanda ir minutė;\n\n22) susipažinimo su pasiūlymais ir jų nagrinėjimo procedūros;\n\n23) informacija, kad pasiūlymuose nurodytas koncesijos mokestis (jeigu taikoma), pajamos ir sąnaudos bus vertinami eurais. Jeigu pasiūlymuose koncesijos mokestis (jeigu taikoma), pajamos ir sąnaudos nurodyti užsienio valiuta, jie bus perskaičiuojami eurais pagal Europos Centrinio Banko skelbiamą orientacinį euro ir užsienio valiutų santykį, o tais atvejais, kai orientacinio euro ir užsienio valiutų santykio Europos Centrinis Bankas neskelbia, – pagal Lietuvos banko nustatomą ir skelbiamą orientacinį euro ir užsienio valiutų santykį paskutinę pasiūlymų pateikimo termino dieną;\nStraipsnio punkto pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n24) suteikiančiosios institucijos valstybės tarnautojų ar darbuotojų arba Komisijos narių, kurie įgalioti palaikyti tiesioginį ryšį su ekonominės veiklos vykdytojais ir gauti iš jų (ne tarpininkų) pranešimus, susijusius su koncesijos suteikimo procedūra, vardai, pavardės, kontaktinė informacija;\n\n25) informacija apie atidėjimo termino taikymą, ginčų nagrinėjimo tvarką;\n\n26) kita Viešųjų pirkimų tarnybos nustatyta informacija.\n\n3. Koncesijos dokumentų sudedamoji dalis yra koncesijos skelbimas. Suteikiančioji institucija skelbimuose esamos informacijos vėliau papildomai gali neteikti.\n\n4. Suteikiančioji institucija koncesijos dokumentus rengia vadovaudamasi šio įstatymo nuostatomis. Koncesijos dokumentai turi būti tikslūs, aiškūs, be dviprasmybių, kad ekonominės veiklos vykdytojai galėtų pateikti pasiūlymus, o suteikiančioji institucija – suteikti koncesiją darbams vykdyti ar paslaugoms teikti.\n\n5. Koncesijos dokumentai rengiami lietuvių kalba. Papildomai koncesijos dokumentai gali būti rengiami ir kitomis kalbomis."
    },
    {
      "provision_ref": "art32",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "32",
      "title": "32 straipsnis. Subrangos reikalavimai",
      "content": "1. Suteikiančioji institucija koncesijos dokumentuose turi nustatyti, kad dalyvis savo pasiūlyme turi nurodyti visas koncesijos sutarties dalis ir visus siūlomus subrangovus bei dar žemesnės subrangos grandies subrangovus, kuriuos ketina pasitelkti koncesijos sutarčiai vykdyti.\n\n2. Šio straipsnio 1 dalyje nustatyti reikalavimai nekeičia pagrindinio ekonominės veiklos vykdytojo atsakomybės dėl numatomos sudaryti koncesijos sutarties įvykdymo.\n\n3. Koncesijos dokumentuose turi būti nustatyta, kad, sudarius koncesijos sutartį, tačiau ne vėliau, negu sutartis pradedama vykdyti, dalyvis įsipareigoja suteikiančiajai institucijai pranešti tuo metu žinomų subrangovų ir (ar) dar žemesnės subrangos grandies subrangovų, atliekančių darbus ir teikiančių paslaugas, pavadinimus, kontaktinius duomenis ir jų atstovus.\n\n4. Suteikiančioji institucija, siekdama užtikrinti tinkamą koncesijų suteikimo principų laikymąsi, koncesijos dokumentuose nustato reikalavimą ekonominės veiklos vykdytojams kartu su pasiūlymu pateikti nurodomų subrangovų rašytinį patvirtinimą, kad jie tinkamai laikysis koncesijų suteikimo principų."
    },
    {
      "provision_ref": "art33",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "33",
      "title": "33 straipsnis. Koncesijos dokumentų teikimas",
      "content": "1. Suteikiančioji institucija koncesijos dokumentus, kuriuos įmanoma pateikti elektroninėmis priemonėmis, įskaitant technines specifikacijas, dokumentų paaiškinimus (patikslinimus), taip pat atsakymus į ekonominės veiklos vykdytojų paklausimus dėl koncesijos dokumentų, skelbia Centrinėje viešųjų pirkimų informacinėje sistemoje kartu su koncesijos skelbimu, siunčiamu kviečiant pateikti paraišką ar pateikti pasiūlymą.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n2. Jeigu suteikiančioji institucija negali koncesijos dokumentų paskelbti Centrinėje viešųjų pirkimų informacinėje sistemoje, nes jų neįmanoma pateikti elektroninėmis priemonėmis dėl bent vienos šio įstatymo 23 straipsnio 3 dalyje nurodytos priežasties ar yra taikomi šio įstatymo 21 straipsnio 6 dalyje nurodyti konfidencialios informacijos apsaugos reikalavimai, suteikiančioji institucija koncesijos dokumentus pateikia taikydama koncesijos skelbime nurodytas kitas priemones ir (ar) konfidencialumo reikalavimus, o pasiūlymų pateikimo terminas yra pratęsiamas.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n3. Jeigu papildomos su koncesijos dokumentais susijusios informacijos paprašoma laiku, suteikiančioji institucija ją pateikia visiems ekonominės veiklos vykdytojams ne vėliau kaip likus 6 dienoms iki pasiūlymų pateikimo termino pabaigos.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n4. Neteko galios nuo 2023-01-01.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n5. Kai suteikiančioji institucija tikslina informaciją, pateiktą koncesijos skelbime, ji privalo atitinkamai patikslinti koncesijos skelbimą, o prireikus pratęsti pasiūlymų pateikimo terminą protingumo kriterijų atitinkančiam terminui, per kurį ekonominės veiklos vykdytojai, rengdami pasiūlymus, galėtų atsižvelgti į pateiktus patikslinimus.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n6. Jeigu suteikiančioji institucija rengia susitikimą su ekonominės veiklos vykdytoju arba ekonominės veiklos vykdytojais dėl koncesijos dokumentų, turi būti surašomas šio susitikimo protokolas, kuriame fiksuojami visi susitikimo metu pateikti klausimai dėl koncesijos dokumentų ir atsakymai į juos. Informacija apie planuojamą susitikimą ir po susitikimo parengtas, nepažeidžiant ekonominės veiklos vykdytojų lygiateisiškumo principo, protokolo išrašas paskelbiamas Centrinėje viešųjų pirkimų informacinėje sistemoje."
    },
    {
      "provision_ref": "art34",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "34",
      "title": "34 straipsnis. Techninės specifikacijos",
      "content": "1. Paslaugų ar darbų ir (ar) su jais susijusių prekių savybės apibūdinamos koncesijos dokumentuose pateikiamoje techninėje specifikacijoje. Techninėje specifikacijoje taip pat gali būti nurodytos paslaugų ar darbų ir (ar) su jais susijusių prekių savybės, susijusios su paslaugų, darbų atlikimo procesu ar metodu arba konkretaus kito gyvavimo ciklo etapo procesu, net jeigu šie veiksniai nėra susiję su esminiais paslaugų ar darbų ir (ar) su jais susijusių prekių aspektais. Tokios savybės turi būti susijusios su koncesijos dalyku ir proporcingos pajamoms, gautinoms iš paslaugų ir (ar) darbų, ir tikslams.\n\n2. Techninė specifikacija turi užtikrinti konkurenciją ir nediskriminuoti ekonominės veiklos vykdytojų.\n\n3. Nepažeidžiant privalomų nacionalinių techninių reikalavimų tiek, kiek jie neprieštarauja Europos Sąjungos teisei, techninė specifikacija gali būti parengta vienu iš šių būdų arba šių būdų deriniu:\n\n1) apibūdinant norimą rezultatą arba nurodant koncesijos dalyko funkcinius reikalavimus. Funkciniai reikalavimai gali apimti ir aplinkos apsaugos reikalavimus. Tokie reikalavimai turi būti tikslūs, kad ekonominės veiklos vykdytojai galėtų parengti tinkamus pasiūlymus;\n\n2) nurodant standartą, techninį liudijimą ar bendrąsias technines specifikacijas. Techninėje specifikacijoje turi būti taikoma tokia pirmumo tvarka: nurodomas Europos standartą perimantis Lietuvos standartas, Europos techninis liudijimas, bendrosios techninės specifikacijos, tarptautinis standartas, kitos Europos standartizacijos įstaigų nustatytos techninių normatyvų sistemos arba, jeigu tokių nėra, – nacionaliniai standartai, nacionaliniai techniniai liudijimai arba nacionalinės techninės specifikacijos, susijusios su darbų projektavimu, apskaičiavimu ir vykdymu bei produktų naudojimu. Kiekviena nuoroda pateikiama kartu su žodžiais „arba lygiavertis“.\n\n4. Apibūdinant koncesijos dalyką, techninėje specifikacijoje negali būti nurodytas konkretus modelis ar teikimo šaltinis, konkretus procesas, būdingas konkretaus ekonominės veiklos vykdytojo tiekiamoms prekėms ar teikiamoms paslaugoms, ar prekių ženklas, patentas, tipai, konkreti kilmė ar gamyba, dėl kurių tam tikriems juridiniams asmenims ar tam tikriems produktams būtų sudarytos palankesnės sąlygos arba jie būtų atmesti. Toks nurodymas yra leistinas išimties tvarka, kai koncesijos dalyko yra neįmanoma tiksliai ir suprantamai apibūdinti pagal šio straipsnio 3 dalyje nustatytus reikalavimus. Šiuo atveju nurodymas pateikiamas įrašant žodžius „arba lygiavertis“.\n\n5. Kai suteikiančioji institucija nurodo technines specifikacijas, vadovaudamasi šio straipsnio 3 dalies 2 punkto reikalavimais, ji neturi teisės atmesti pasiūlymo dėl to, kad siūlomos paslaugos ar darbai neatitinka nurodytų techninių specifikacijų, kuriomis ji rėmėsi, jeigu dalyvis savo pasiūlyme bet kokiomis suteikiančiajai institucijai tinkamomis priemonėmis įrodo, kad jo pasiūlyti sprendimai yra lygiaverčiai ir atitinka techninėje specifikacijoje keliamus reikalavimus.\n\n6. Kai suteikiančioji institucija techninėje specifikacijoje nurodo šio straipsnio 3 dalies 1 punkte nustatytus dalyko norimo rezultato apibūdinimo ar funkcinius reikalavimus, ji neturi teisės atmesti pasiūlymo dėl to, kad siūlomos paslaugos ar darbai atitinka Lietuvos standartą, perimantį Europos standartą, Europos techninį liudijimą, bendrą techninę specifikaciją, tarptautinį standartą arba Europos standartizacijos įstaigos nustatytą techninių normatyvų sistemą, jeigu juose yra nurodyti suteikiančiosios institucijos keliami norimo rezultato ir funkciniai reikalavimai ir jeigu dalyvis savo pasiūlyme bet kokiomis suteikiančiajai institucijai tinkamomis priemonėmis įrodo, kad jo siūlomos technines specifikacijas atitinkančios paslaugos ar darbai atitinka suteikiančiosios institucijos keliamus norimo rezultato ir funkcinius reikalavimus."
    },
    {
      "provision_ref": "art35",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "35",
      "title": "35 straipsnis. Įrodinėjimo priemonės",
      "content": "1. Suteikiančioji institucija gali reikalauti, kad ekonominės veiklos vykdytojas kaip tinkamą priemonę, įrodančią, kad prekės, paslaugos ar darbai atitinka techninėse specifikacijose, pasiūlymų vertinimo kriterijuose ar sutarties sąlygose nurodytus reikalavimus ar kriterijus, pateiktų Lietuvos Respublikoje įsteigtos atitikties įvertinimo įstaigos tyrimų ataskaitą ar pažymą. Suteikiančioji institucija taip pat pripažįsta kitose valstybėse narėse įsteigtų lygiaverčių atitikties įvertinimo įstaigų išduotas pažymas.\n\n2. Suteikiančioji institucija pripažįsta ir kitas, negu nurodytos šio straipsnio 1 dalyje, tinkamas priemones, jeigu ekonominės veiklos vykdytojas negalėjo gauti šio straipsnio 1 dalyje nurodytų pažymų ar tyrimų ataskaitų arba negalėjo jų gauti per nustatytą laiką dėl nuo ekonominės veiklos vykdytojo nepriklausančių aplinkybių ir įrodo, kad prekės, paslaugos ar darbai atitinka techninėse specifikacijose, pasiūlymų vertinimo kriterijuose ar sutarties sąlygose nurodytus reikalavimus ar kriterijus.\n\nKETVIRTASIS SKIRSNIS\nPARAIŠKOS IR PASIŪLYMO PATEIKIMAS"
    },
    {
      "provision_ref": "art36",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "36",
      "title": "36 straipsnis. Paraiškos ir pasiūlymo pateikimas",
      "content": "1. Suteikiančioji institucija privalo nustatyti pakankamą terminą, kad ekonominės veiklos vykdytojai spėtų parengti ir pateikti paraiškas ir pasiūlymus. Nustatydama šį terminą, suteikiančioji institucija privalo atsižvelgti į koncesijos sudėtingumą ir laiką, reikalingą paraiškoms ir pasiūlymams pateikti.\n\n2. Paraiškų, nepaisant to, ar su jomis pateikiami ir pasiūlymai, pateikimo terminas negali būti trumpesnis kaip:\n\n1) 30 dienų nuo Viešųjų pirkimų tarnybos skelbimo išsiuntimo Europos Sąjungos oficialiajam leidiniui dienos – tarptautinės koncesijos suteikimo procedūros atveju;\n\n2) 22 dienos nuo skelbimo paskelbimo Centrinėje viešųjų pirkimų informacinėje sistemoje dienos – supaprastintos koncesijos suteikimo procedūros atveju.\n\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n3. Jeigu suteikiančioji institucija kviečia ekonominės veiklos vykdytojus pateikti preliminarius neįsipareigojamuosius pasiūlymus, tokių pasiūlymų pateikimo terminas negali būti trumpesnis kaip 22 dienos nuo kvietimo pateikti pasiūlymus išsiuntimo dienos. Jeigu suteikiančioji institucija nekviečia ekonominės veiklos vykdytojų pateikti preliminarių neįsipareigojamųjų pasiūlymų, šioje dalyje nustatytas terminas taikomas išsamiems įsipareigojamiesiems pasiūlymams.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n4. Jeigu pasiūlymus galima parengti tik apsilankius paslaugų teikimo ar darbų vykdymo vietoje arba tik vietoje susipažinus su koncesijos dokumentuose nustatytais reikalavimais, suteikiančioji institucija nustato ilgesnius pasiūlymų pateikimo terminus, negu šio straipsnio 2 ir 3 dalyse nustatyti terminai, kad visi suinteresuoti ekonominės veiklos vykdytojai turėtų galimybę susipažinti su visa pasiūlymui parengti reikalinga informacija, ir apie tai paskelbia patikslindama koncesijos skelbimą.\n\n5. Jeigu suteikiančioji institucija nurodo paraiškas ir pasiūlymus pateikti elektroninėmis priemonėmis, jie pateikiami laikantis šio įstatymo 24 straipsnyje nustatytų reikalavimų. Tais atvejais, kai suteikiančioji institucija paskelbdama apie koncesiją nurodo šią sąlygą, pasiūlymų pateikimo terminas gali būti sutrumpintas 5 dienomis.\n\n6. Jeigu suteikiančioji institucija reikalauja, kad paraiškos ir pasiūlymai (ar jų dalis) būtų pateikiami per pašto paslaugos teikėją ar kitą tinkamą vežėją, jie turi būti pateikiami raštu ir pasirašyti ekonominės veiklos vykdytojo ar jo įgalioto asmens. Tokiu atveju paraiška ar pasiūlymas turi būti pateikiami užklijuotame voke. Pasiūlymo (su priedais) lapai turi būti sunumeruoti, susiūti ir paskutinio lapo antrojoje pusėje patvirtinti ekonominės veiklos vykdytojo ar jo įgalioto asmens parašu, nurodytas ekonominės veiklos vykdytojo ar jo įgalioto asmens vardas, pavardė, pareigos (jeigu yra) ir pasiūlymą sudarančių lapų skaičius. Kartu su kitais pasiūlymo lapais įsiuvama ir sunumeruojama pasiūlymo galiojimo užtikrinimą patvirtinančio dokumento kopija, jeigu tokio užtikrinimo reikalaujama. Pasiūlymo galiojimo užtikrinimą patvirtinantis dokumentas neįsiuvamas ir nenumeruojamas, o įdedamas į bendrą voką. Tuo atveju, kai pasiūlymas yra didelės apimties ir susideda iš kelių dalių, šis reikalavimas taikomas kiekvienai pasiūlymo daliai.\n\n7. Tuo atveju, kai suteikiančioji institucija nereikalauja paraiškų ar pasiūlymų teikti Centrinės viešųjų pirkimų informacinės sistemos priemonėmis ir dalyvis prašo patvirtinti jo paraiškos ar pasiūlymo gavimo faktą, suteikiančioji institucija privalo nedelsdama raštu pateikti patvirtinimą, nurodydama paraiškos ar pasiūlymo gavimo dieną, valandą ir minutę.\n\n8. Suteikiančioji institucija visiems dalyviams perduoda numatomos koncesijų suteikimo procedūros aprašymą ir informaciją, kada preliminariai numatoma užbaigti šią procedūrą.\n\n9. Jeigu dalyvis pateikė netikslius, neišsamius ar klaidingus dokumentus ar duomenis apie atitiktį koncesijos dokumentų reikalavimams arba šių dokumentų ar duomenų trūksta, suteikiančioji institucija, nepažeisdama lygiateisiškumo ir skaidrumo principų, gali prašyti dalyvį šiuos dokumentus ar duomenis patikslinti, papildyti arba paaiškinti per jos nustatytą protingą terminą. Pasiūlymai patikslinami, papildomi arba paaiškinami vadovaujantis Viešųjų pirkimų tarnybos nustatytomis taisyklėmis.\nPapildyta straipsnio dalimi:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art37",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "37",
      "title": "37 straipsnis. Pasiūlymo galiojimo terminas, jo keitimas ir atšaukimas",
      "content": "1. Pasiūlymas galioja jame ekonominės veiklos vykdytojo nurodytą laiką. Šis laikas turi būti ne trumpesnis, negu nustatyta koncesijos dokumentuose. Jeigu pasiūlyme nenurodytas jo galiojimo laikas, laikoma, kad pasiūlymas galioja tiek, kiek nustatyta koncesijos dokumentuose.\n\n2. Koncesijos suteikimo procedūros metu, jeigu yra objektyvios aplinkybės, suteikiančioji institucija gali prašyti, kad dalyvis pratęstų pasiūlymo galiojimą iki konkrečiai nurodyto laiko. Dalyvis, atmetęs prašymą pratęsti pasiūlymo galiojimo terminą, nelaikomas pažeidusiu savo prievolės, susijusios su pasiūlymo galiojimu, o pasiūlymo galiojimo užtikrinimas lieka galioti jame nustatytą terminą.\n\n3. Ekonominės veiklos vykdytojas, kuris sutinka pratęsti savo pasiūlymo galiojimo terminą ir apie tai raštu praneša suteikiančiajai institucijai, jeigu taikomas pasiūlymo galiojimo užtikrinimas, pratęsia pasiūlymo galiojimo užtikrinimo terminą arba pateikia naują pasiūlymo galiojimo užtikrinimą. Jeigu ekonominės veiklos vykdytojas neatsako į suteikiančiosios institucijos prašymą pratęsti pasiūlymo galiojimo užtikrinimo terminą, jo nepratęsia arba nepateikia naujo pasiūlymo užtikrinimo, laikoma, kad jis atmetė prašymą pratęsti savo pasiūlymo galiojimo terminą.\n\n4. Kol nesuėjo pasiūlymų pateikimo terminas, ekonominės veiklos vykdytojas gali pakeisti arba atšaukti savo pasiūlymą ir bus nelaikomas pažeidusiu savo prievolės, susijusios su pasiūlymo galiojimu. Toks pakeitimas ar pranešimas, kad pasiūlymas atšaukiamas, pripažįstamas galiojančiu, jeigu suteikiančioji institucija jį gavo iki pasiūlymų pateikimo termino pabaigos."
    },
    {
      "provision_ref": "art38",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "38",
      "title": "38 straipsnis. Pasiūlymo galiojimo ir sutarties įvykdymo užtikrinimas",
      "content": "1. Suteikiančioji institucija gali pareikalauti, kad pasiūlymų galiojimas būtų užtikrinamas, ir privalo pareikalauti, kad koncesijos sutarties įvykdymas būtų užtikrinamas Civilinio kodekso nustatytais prievolių įvykdymo užtikrinimo būdais. Suteikiančioji institucija, atlikdama koncesijos suteikimo procedūras elektroninėmis priemonėmis, gali nustatyti, kad pasiūlymo galiojimo ir koncesijos sutarties įvykdymo užtikrinimas pateikiamas elektroniniu būdu.\n\n2. Suteikiančioji institucija negali atmesti pasiūlymo galiojimo užtikrinimo ir koncesijos sutarties įvykdymo užtikrinimo remdamasi tuo, kad šiuos užtikrinimus suteikė ne Lietuvos Respublikos ekonominės veiklos vykdytojas, jeigu toks pasiūlymo galiojimo užtikrinimas ir koncesijos sutarties įvykdymo užtikrinimas bei jį pateikęs ekonominės veiklos vykdytojas atitinka koncesijos dokumentuose nustatytus reikalavimus.\n\n3. Prieš pateikdamas pasiūlymo galiojimo užtikrinimą arba prieš pateikdamas koncesijos sutarties įvykdymo užtikrinimą, ekonominės veiklos vykdytojas gali prašyti suteikiančiosios institucijos patvirtinti, kad ji sutinka priimti jo siūlomą pasiūlymo galiojimo užtikrinimą arba koncesijos sutarties įvykdymo užtikrinimą. Tokiu atveju suteikiančioji institucija privalo atsakyti ekonominės veiklos vykdytojui ne vėliau kaip per 3 darbo dienas nuo prašymo gavimo dienos. Šis patvirtinimas iš suteikiančiosios institucijos neatima teisės atmesti pasiūlymo galiojimo užtikrinimą arba koncesijos sutarties įvykdymo užtikrinimą, gavus informacijos, kad pasiūlymo galiojimą ar koncesijos sutarties įvykdymą užtikrinantis ūkio subjektas tapo nemokus ar neįvykdė įsipareigojimų suteikiančiajai institucijai arba kitiems ūkio subjektams, ar netinkamai juos vykdė."
    },
    {
      "provision_ref": "art39",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "39",
      "title": "39 straipsnis. Alternatyvūs pasiūlymai",
      "content": "1. Koncesijos skelbime suteikiančioji institucija privalo nurodyti, ar leidžiama, neleidžiama ar reikalaujama pateikti alternatyvius pasiūlymus, kurie turi būti susiję su koncesijos dalyku.\n\n2. Suteikiančioji institucija koncesijos dokumentuose nurodo minimalius reikalavimus, kuriuos turi atitikti alternatyvūs pasiūlymai, ir konkrečius jų pateikimo reikalavimus, įskaitant tai, ar alternatyvūs pasiūlymai gali būti teikiami tik pateikus pagrindinį pasiūlymą. Suteikiančioji institucija turi pasirinkti tokius pasiūlymų vertinimo kriterijus, kurie būtų tinkami ir pagrindiniams, ir alternatyviems pasiūlymams. Vertinami tik tie alternatyvūs pasiūlymai, kurie atitinka minimalius alternatyvių pasiūlymų reikalavimus."
    },
    {
      "provision_ref": "art40",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "40",
      "title": "40 straipsnis. Susipažinimas su paraiška ar pasiūlymu",
      "content": "1. Pradinis susipažinimas su paraiškomis ar pasiūlymais vyksta Komisijos posėdyje. Pradiniu susipažinimu su paraiškomis ar pasiūlymais, pateiktais ne elektroninėmis priemonėmis, laikomas vokų su paraiškomis ar pasiūlymais atplėšimas.\n\n2. Susipažinimas su paraiškomis ar pasiūlymais pradedamas koncesijų dokumentuose nurodytą dieną, valandą ir minutę. Komisijos posėdžio diena ir valanda turi sutapti su paraiškų ar pasiūlymų pateikimo termino pabaiga. Pakeitus šį terminą, atitinkamai turi būti pakeistas ir susipažinimo su paraiškomis ar pasiūlymais laikas. Nustatytu laiku turi įvykti pradinis susipažinimas su visomis paraiškomis ar pasiūlymais, gautais nepasibaigus jų pateikimo terminui.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n3. Komisijos posėdyje, kuriame susipažįstama su paraiškomis ar pasiūlymais, turi teisę dalyvauti visi dalyviai arba jų atstovai. Su paraiškomis ar pasiūlymais susipažįstama ir tuo atveju, jeigu į Komisijos posėdį dalyviai ar jų atstovas neatvyksta.\n\n4. Susipažįstant su ne elektroninėmis priemonėmis pateiktomis paraiškomis ar pasiūlymais, vokus atplėšia vienas iš Komisijos narių pasiūlymus pateikusių ir Komisijos posėdyje dalyvaujančių dalyvių ar jų atstovų akivaizdoje. Pasiūlymo paskutinio lapo antrojoje pusėje pasirašo posėdyje dalyvaujantys Komisijos nariai.\n\n5. Susipažįstant su paraiškomis ar pasiūlymais, Komisijos posėdyje dalyvaujantiems dalyviams ar jų atstovams skelbiama:\n\n1) paraišką ar pasiūlymą pateikusio dalyvio pavadinimas;\n\n2) paraiškoje ar pasiūlyme nurodyta koncesijos vertė ir koncesijos mokestis, koncesininko mokėtinas suteikiančiajai institucijai, ir (ar) suteikiančiosios institucijos mokėtinas atlygis koncesininkui (jeigu taikoma);\n\n3) ar yra pateikti alternatyvūs pasiūlymai, jeigu taikoma;\n\n4) ar elektroninėmis priemonėmis pateikta paraiška ar pasiūlymas pasirašytas keliamus reikalavimus atitinkančiu elektroniniu parašu;\n\n5) ar ne elektroninėmis priemonėmis pateiktas pasiūlymas yra susiūtas, sunumeruotas ir paskutinio lapo antrojoje pusėje patvirtintas dalyvio ar jo įgalioto asmens parašu, ar nurodytas įgalioto asmens vardas, pavardė, pareigos ir pasiūlymą sudarančių lapų skaičius;\n\n6) ar yra pateiktas pasiūlymo galiojimo užtikrinimas, jeigu jo reikalaujama.\n\n6. Komisijos posėdyje dalyvaujantiems dalyviams ar jų įgaliotiems atstovams, pateikusiems paraišką ar pasiūlymą ne elektroninėmis priemonėmis, turi būti leidžiama viešai ištaisyti pastebėtus pasiūlymų susiuvimo ar įforminimo trūkumus, kuriuos įmanoma ištaisyti posėdžio metu.\n\n7. Kiekvienas Komisijos posėdyje dalyvaujantis dalyvis ar jo atstovas turi teisę asmeniškai susipažinti su viešai perskaityta informacija, tačiau supažindindama su šia informacija suteikiančioji institucija negali atskleisti paraiškoje ar pasiūlyme esančios konfidencialios informacijos.\n\n8. Komisija vokų atplėšimo procedūros ir pradinio susipažinimo su elektroninėmis priemonėmis gautų pasiūlymų rezultatus įformina protokolu. Susipažinimo su pasiūlymais procedūros protokolo privalomuosius rekvizitus nustato Viešųjų pirkimų tarnyba.\n\n9. Apie protokolu įformintus susipažinimo su pasiūlymais procedūros rezultatus turi būti raštu pranešama to pageidaujantiems dalyviams, tačiau negali būti atskleidžiama paraiškoje ar pasiūlyme esanti konfidenciali informacija.\n\n10. Tolesnes pateiktų paraiškų ar pasiūlymų nagrinėjimo, vertinimo ir palyginimo procedūras Komisija atlieka dalyviams nedalyvaujant.\n\nPENKTASIS SKIRSNIS\nDALYVIO IR JO PATEIKTOS PARAIŠKOS IR PASIŪLYMO KVALIFIKACINIS VERTINIMAS"
    },
    {
      "provision_ref": "art41",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "41",
      "title": "41 straipsnis. Kvalifikacijos tikrinimas",
      "content": "1. Suteikiančioji institucija privalo išsiaiškinti, ar ekonominės veiklos vykdytojas yra kompetentingas, patikimas ir pajėgus įvykdyti koncesijos sąlygas, todėl suteikiančioji institucija turi koncesijos skelbime nustatyti minimalius dalyvių kvalifikacijos reikalavimus ir pareikalauti, kad dalyviai pateiktų koncesijos dokumentuose nurodytą informaciją ir kvalifikaciją patvirtinančius dokumentus. Suteikiančiosios institucijos nustatyti minimalūs dalyvių kvalifikacijos reikalavimai negali dirbtinai riboti konkurencijos, turi būti proporcingi ir susiję su koncesijos dalyku, tikslūs ir aiškūs. Tikrinant dalyvių kvalifikaciją, pasirinktinai atsižvelgiama į:\n\n1) teisę verstis atitinkama veikla;\n\n2) finansinį, ekonominį pajėgumą;\n\n3) techninį ir profesinį pajėgumą.\n\n2. Minimalūs kvalifikacijos ir informacijos bei dokumentų, kuriais dalyviai turi pagrįsti kvalifikaciją ir kuriuos turi pateikti suteikiančiajai institucijai, reikalavimai nustatomi vadovaujantis šio įstatymo 42–45 straipsniais.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n3. Jeigu dalyvis dėl pateisinamų priežasčių negali pateikti suteikiančiosios institucijos koncesijos dokumentuose nurodytų dokumentų, jis turi teisę pateikti kitus suteikiančiajai institucijai priimtinus dokumentus, kurie patvirtintų, kad jis atitinka keliamus reikalavimus.\n\n4. Jeigu dalyvis pateikė netikslius, neišsamius ar klaidingus duomenis apie savo kvalifikaciją, suteikiančioji institucija privalo, nepažeisdama koncesijos suteikimo principų, prašyti dalyvį šiuos duomenis patikslinti, papildyti arba paaiškinti per suteikiančiosios institucijos nustatytą protingą terminą. Jeigu dalyvis per suteikiančiosios institucijos nustatytą terminą nepatikslino duomenų, dalyvių kvalifikaciniai duomenys vertinami šio straipsnio 5 dalyje nustatyta tvarka.\n\n5. Dalyvių, įskaitant ūkio subjektus, kurių pajėgumais remiamasi, kvalifikaciniai duomenys vertinami vadovaujantis jiems pateiktuose koncesijos dokumentuose nustatytais kriterijais ir procedūromis. Komisija priima sprendimą dėl kiekvieno paraišką ar pasiūlymą pateikusio dalyvio kvalifikacinių duomenų ir kiekvienam iš jų nedelsdama, bet ne vėliau kaip per 3 darbo dienas nuo sprendimo priėmimo, raštu praneša apie šio patikrinimo rezultatus, pagrįsdama priimtus sprendimus. Teisę dalyvauti tolesnėse koncesijos suteikimo procedūrose turi tik tie dalyviai, kurių kvalifikaciniai duomenys atitinka suteikiančiosios institucijos keliamus reikalavimus.\n\n6. Suteikiančioji institucija turi patikrinti subrangovų atitiktį pagal šio įstatymo 26 straipsnį. Kai subrangovas atitinka šio įstatymo 26 straipsnyje nustatytus privalomus pašalinimo pagrindus, suteikiančioji institucija reikalauja, kad ekonominės veiklos vykdytojas pakeistų subrangovą. Kai subrangovas atitinka šio įstatymo 26 straipsnyje nurodytus neprivalomus pašalinimo pagrindus, suteikiančioji institucija gali reikalauti, kad ekonominės veiklos vykdytojas pakeistų subrangovą."
    },
    {
      "provision_ref": "art42",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "42",
      "title": "42 straipsnis. Dalyvio tinkamumas verstis veikla",
      "content": "Suteikiančioji institucija gali koncesijos dokumentuose pareikalauti, kad dalyvis turėtų teisę verstis ta veikla, kuri reikalinga koncesijos sutarčiai įvykdyti. Teisę verstis tokia veikla dalyvis gali įrodyti pateikdamas profesinių ar veiklos registrų tvarkytojų, valstybės įgaliotų institucijų pažymas, kaip yra nustatyta toje valstybėje, kurioje jis registruotas, ar priesaikos deklaraciją, liudijančią dalyvio teisę verstis atitinkama veikla."
    },
    {
      "provision_ref": "art43",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "43",
      "title": "43 straipsnis. Dalyvio ekonominis ir finansinis pajėgumas",
      "content": "1. Suteikiančioji institucija, tikrindama tiekėjo finansinį ir ekonominį pajėgumą, gali:\n\n1) nustatyti tam tikrą iš dalyvių reikalaujamą metinių veiklos pajamų iš visos veiklos arba iš veiklos, su kuria susijusi suteikiama koncesija, sumą. Reikalaujama metinė dalyvio veiklos pajamų suma negali būti daugiau kaip du kartus didesnė už numatomą atliekamos koncesijos vertę, išskyrus pagrįstus atvejus, kai dėl paslaugų ar darbų pobūdžio arba su tuo susijusios rizikos būtina nustatyti didesnę reikalaujamą metinę dalyvio veiklos pajamų sumą. Suteikiančioji institucija koncesijos dokumentuose arba koncesijos procedūrų ataskaitoje nurodo pagrindines tokio reikalavimo priežastis;\n\n2) atsižvelgti į tam tikrą finansinį santykį, įskaitant turimo turto ir įsipareigojimų santykį. Suteikiančioji institucija gali atsižvelgti į tokį santykį, jeigu koncesijos dokumentuose ji nurodė skaidrius, objektyvius ir nediskriminacinius finansinio santykio vertinimo kriterijus ir metodus;\n\n3) reikalauti atitinkamo lygio dalyvio profesinės civilinės atsakomybės draudimo;\n\n4) nustatyti kitus reikalavimus, kurie įrodytų, kad dalyvis yra finansiškai pajėgus finansuoti ir įvykdyti sutartį.\n\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n2. Jeigu koncesija skaidoma į dalis, šiame straipsnyje nustatytas reikalavimas dėl reikalaujamos iš dalyvio metinių veiklos pajamų sumos taikomas kiekvienai koncesijos daliai atskirai. Tuo atveju, kai su tuo pačiu dalyviu sudaroma koncesijos sutartis dėl kelių koncesijos dalių, suteikiančioji institucija gali taikyti šio straipsnio 1 dalies 1 punkte nurodytą reikalavimą visai koncesijos dalių grupei.\n\n3. Suteikiančioji institucija gali reikalauti iš dalyvių pateikti šiuos dokumentus (vieną ar kelis), patvirtinančius jų finansinį ir ekonominį pajėgumą:\n\n1) atitinkamus banko ar kitos finansų įstaigos raštus ar pažymas;\n\n2) atitinkamus įrodymus, kad dalyvis yra apsidraudęs profesiniu civilinės atsakomybės draudimu, jeigu tokia profesinė rizika yra draudžiama;\n\n3) paskutinių finansinių metų ekonominio veiklos vykdytojo finansinių ataskaitų rinkinį su auditoriaus išvada (tais atvejais, kai auditas atliktas) ar jo ištrauką, jeigu šalies, kurioje registruotas dalyvis, įstatymuose reikalaujama skelbti metinį finansinių ataskaitų rinkinį;\n\n4) daugiausia paskutinių 3 finansinių metų, o jeigu ekonominės veiklos vykdytojas įregistruotas ar veiklą atitinkamoje srityje pradėjo vėliau, – nuo ekonominės veiklos vykdytojo įregistravimo ar veiklos su koncesija susijusioje srityje pradžios dalyvio įmonės pažymą apie gautas pajamas iš visos veiklos ar iš veiklos, su kuria susijęs suteikiama koncesija, jeigu ši informacija turima;\n\n5) kitų dokumentų, kurie įrodytų, kad dalyvis yra pajėgus finansuoti koncesijos sutartį.\n\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n4. Jeigu dalyvis dėl pateisinamų priežasčių negali pateikti suteikiančiosios institucijos koncesijos dokumentuose nurodytų dokumentų, jis turi teisę pateikti kitokius suteikiančiajai institucijai priimtinus dokumentus, kurie patvirtintų, kad jo ekonominė ar finansinė būklė atitinka keliamus reikalavimus."
    },
    {
      "provision_ref": "art44",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "44",
      "title": "44 straipsnis. Dalyvio techninis ir (ar) profesinis pajėgumas",
      "content": "1. Suteikiančioji institucija, atsižvelgdama į paslaugų ar darbų pobūdį, kiekį, svarbą ir paskirtį, turi teisę įvertinti ir patikrinti dalyvių techninį ir profesinį pajėgumą (žmogiškuosius ir techninius išteklius, patirtį), reikalingą koncesijos sutarčiai įvykdyti.\n\n2. Suteikiančioji institucija turi reikalauti, kad dalyviai turėtų pakankamai patirties. Siekdami įrodyti turimą patirtį, dalyviai turi pateikti užsakovų pažymas apie ankstesnes įvykdytas sutartis.\n\n3. Suteikiančioji institucija, atsižvelgdama į paslaugų ar darbų pobūdį, kiekį, svarbą ir paskirtį, turi teisę koncesijos dokumentuose nurodyti, kokius (vieną ar kelis) techninio ir (ar) profesinio pajėgumo įrodymus turi pateikti dalyviai:\n\n1) per paskutinius 5 metus atliktų darbų sąrašą kartu su užsakovų pažymomis apie tai, kad svarbiausi darbai buvo atlikti tinkamai, ir rezultatais. Suteikiančioji institucija gali nurodyti, kad bus atsižvelgiama į atitinkamų darbų, atliktų anksčiau negu prieš 5 metus, įrodymus, jeigu to reikia siekiant užtikrinti tinkamą konkurenciją;\n\n2) pagrindinių per paskutinius 3 metus suteiktų paslaugų sąrašus, nurodant paslaugų bendras sumas, datas ir paslaugų gavėjus, neatsižvelgiant į tai, ar jie yra suteikiančiosios institucijos, ar ne. Suteikiančiosios institucijos gali nurodyti, kad bus atsižvelgiama į atitinkamų paslaugų, suteiktų anksčiau negu prieš 3 metus, įrodymus, jeigu to reikia siekiant užtikrinti tinkamą konkurenciją;\n\n3) susijusių su koncesija technikos specialistų ir techninių organizacijų, nepaisant jų pavaldumo dalyviui, ypač atsakingų už kokybės kontrolę, o darbų koncesijos atveju – tų technikos specialistų ir techninių organizacijų, kuriuos rangovas kvies atlikti darbus, apibūdinimą;\n\n4) ekonominės veiklos vykdytojo įrangos ir priemonių, naudojamų kokybei užtikrinti, ir galimybių atlikti studijas ir tyrimus aprašymą;\n\n5) jeigu reikalingos paslaugos yra sudėtingos arba jeigu jos išimtiniais atvejais skirtos ypatingiems tikslams, – patikrinti dalyvio paslaugų teikimo technines galimybes ir, jeigu reikia, galimybes atlikti mokslo darbus ir mokslinius tyrimus bei jo turimas kokybės įvertinimo priemones, kuriomis jis naudosis. Patikrinimą atlieka suteikiančioji institucija arba jos prašymu šalies, kurioje registruotas dalyvis, kompetentinga oficiali institucija;\n\n6) ekonominės veiklos vykdytojo personalo ir (ar) jų vadovaujančio personalo išsilavinimo ir profesinės kvalifikacijos apibūdinimą, jeigu šie veiksniai nėra pasiūlymų vertinimo kriterijai;\n\n7) aplinkos apsaugos vadybos priemonių, kurias dalyvis galės taikyti vykdydamas koncesijos sutartį, apibūdinimą;\n\n8) pažymą apie ekonominės veiklos vykdytojo darbuotojų vidutinį metinį skaičių ir vadovaujančiųjų darbuotojų skaičių per paskutinius 3 metus;\n\n9) pažymą apie ekonominės veiklos vykdytojo koncesijos sutarčiai vykdyti turimus įrankius, įrenginius ir technines priemones;\n\n10) pažymą apie paslaugų, kurioms atlikti ekonominės veiklos vykdytojas ketina pasitelkti subrangovus, apimtį."
    },
    {
      "provision_ref": "art45",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "45",
      "title": "45 straipsnis. Dalyvio pašalinimo pagrindų nebuvimą patvirtinančios priemonės",
      "content": "1. Suteikiančioji institucija, koncesijos dokumentuose reikalaudama, kad dalyvis įrodytų, jog šio įstatymo 26 straipsnio 1, 3 dalyse ir 6 dalies 2 punkte nurodytų aplinkybių nėra, kaip pakankamą įrodymą priima teismo, valstybės įmonės Registrų centro ar kitos kompetentingos institucijos dokumentą.\n\n2. Jeigu dalyvis negali pateikti šio straipsnio 1 dalyje nurodytų dokumentų, nes valstybėje narėje ar atitinkamoje šalyje tokie dokumentai neišduodami arba toje šalyje išduodami dokumentai neapima visų šio įstatymo 26 straipsnio 1, 3 dalyse ir 6 dalies 2 punkte keliamų klausimų, jie gali būti pakeisti priesaikos deklaracija arba šalyse, kuriose ji netaikoma, – oficialia dalyvio deklaracija, kurią jis yra pateikęs kompetentingai teisinei arba administracinei institucijai, notarui arba kompetentingai profesinei ar prekybos organizacijai valstybėje narėje ar savo kilmės šalyje arba šalyje, kurioje jis yra įsisteigęs.\n\nStraipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art46",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "46",
      "title": "46 straipsnis. Rėmimasis kito ūkio subjekto pajėgumais",
      "content": "1. Konkrečios koncesijos atveju dalyvis gali remtis kitų ūkio subjektų pajėgumais, kad atitiktų koncesijos dokumentuose nustatytus ekonominio ir finansinio pajėgumo reikalavimus pagal šio įstatymo 43 straipsnio 1 dalies nuostatas ar techninio ir profesinio pajėgumo reikalavimus pagal šio įstatymo 44 straipsnio 1 ir 2 dalių nuostatas, laikydamasis šių sąlygų:\n\n1) dalyvio ryšių su kitais ūkio subjektais, kurių pajėgumais jis remiasi, teisinis pobūdis neturi reikšmės;\n\n2) jeigu reikalaujama išsilavinimo, profesinės kvalifikacijos ar profesinės patirties pagal šio įstatymo 44 straipsnio 3 dalies 6 punktą, dalyvis gali remtis kitų ūkio subjektų pajėgumais tik tuo atveju, jeigu tie subjektai patys suteiks paslaugas, atliks darbus, reikalaujančius jų turimų pajėgumų;\n\n3) dalyvis privalo įrodyti suteikiančiajai institucijai, kad vykdant koncesijos sutartį kitų ūkio subjektų, kurių pajėgumais jis remiasi, ištekliai jam bus prieinami;\n\n4) šioje dalyje nurodytomis sąlygomis kitų ūkio subjektų grupė gali remtis kitų ūkio subjektų grupės dalyvių arba kitų ūkio subjektų pajėgumais.\n\n2. Kai dalyvis dėl finansinės būklės remiasi kitų ūkio subjektų pajėgumais, suteikiančioji institucija gali reikalauti, kad dalyvis ir kiti ūkio subjektai, kurių pajėgumais jis remiasi, prisiimtų solidarią atsakomybę už koncesijos sutarties įvykdymą."
    },
    {
      "provision_ref": "art461",
      "chapter": "II SKYRIUS PASIRENGIMAS KONCESIJOS SUTEIKIMUI, KONCESIJOS DOKUMENTAI IR KONCESIJOS SUTEIKIMO PROCEDŪRA",
      "section": "461",
      "title": "461 straipsnis. Informacijos nuslėpimas ar melagingos informacijos pateikimas arba dokumentų nepateikimas",
      "content": "1. Suteikiančioji institucija Centrinėje viešųjų pirkimų informacinėje sistemoje Viešųjų pirkimų tarnybos nustatyta tvarka skelbia šią informaciją apie dalyvį (esant dalyvių grupei – apie visus grupės narius), kuris (kurie) koncesijos suteikimo procedūrų metu nuslėpė informaciją ar pateikė melagingą informaciją apie atitiktį šio įstatymo 26 ir 41 straipsniuose nustatytiems reikalavimams, arba dėl pateiktos melagingos informacijos nepateikė šio įstatymo  42–45 straipsniuose nurodytų patvirtinančių dokumentų:\n\n1) dalyvio pavadinimas (jeigu dalyvis yra fizinis asmuo, – vardas ir pavardė), suteikiančiosios institucijos sprendimo pašalinti dalyvį pagal šio įstatymo 26 straipsnio 4 dalies 6 punktą iš koncesijos suteikimo procedūros priėmimo data ir priežastys, dėl kurių priimtas šis sprendimas;\n\n2) dalyvio kreipimosi į teismą, kuriuo ginčijamas suteikiančiosios institucijos sprendimas pašalinti dalyvį iš koncesijos suteikimo procedūros, data;\n\n3) galutinio teismo sprendimo, kuriuo nustatoma, kad nėra pagrindo tenkinti dalyvio reikalavimą, kuriuo ginčijamas suteikiančiosios institucijos sprendimas pašalinti jį iš koncesijos suteikimo procedūros, įsiteisėjimo data ir nuoroda į šį sprendimą.\n\n2. Suteikiančioji institucija šio straipsnio 1 dalyje nurodytą informaciją paskelbia nedelsdama, bet ne anksčiau, negu dalyviui pateikė informaciją pagal šio straipsnio 3 dalį, ir ne vėliau kaip per 10 dienų nuo šio straipsnio 1 dalies 1–3 punktuose nurodyto įvykio dienos. Jeigu šio straipsnio 1 dalies 2 punkte nurodytas dalyvio reikalavimas galutiniu teismo sprendimu yra patenkinamas, suteikiančioji institucija nedelsdama, ne vėliau kaip per 10 dienų nuo teismo sprendimo įsiteisėjimo dienos, pašalina šio straipsnio 1 dalyje nurodytą informaciją apie dalyvį.\n\n3. Suteikiančioji institucija nedelsdama, ne vėliau kaip per 3 darbo dienas nuo šio straipsnio 1 dalies 1–3 punktuose nurodytų įvykių dienos, informuoja dalyvį apie tai, kad bus paskelbta šio straipsnio 1 dalyje nurodyta informacija. Dalyvis turi teisę Centrinėje viešųjų pirkimų informacinėje sistemoje Viešųjų pirkimų tarnybos nustatyta tvarka pateikti šio straipsnio 1 dalies 1 punkte nurodytos informacijos paaiškinimą.\n\n4. Šiame straipsnyje nurodytos informacijos paskelbimo tikslas – informuoti perkančiąsias organizacijas, perkančiuosius subjektus ar suteikiančiąsias institucijas apie tiekėjo pašalinimo iš pirkimo procedūros ar dalyvio pašalinimo iš koncesijos suteikimo procedūros pagrindą. Viešųjų pirkimų tarnyba, atlikdama šio įstatymo 66 straipsnio 1 dalies 8 punkte nustatytą funkciją, užtikrina, kad šiame straipsnyje nustatyta informacija būtų skelbiama ne ilgiau kaip vienus metus nuo šio įstatymo 26 straipsnio 4 dalies 4 punkte nurodyto pažeidimo padarymo dienos.\n\nPapildyta straipsniu:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\nIII SKYRIUS\nKONCESIJOS SUTEIKIMO BŪDAI\n\nPIRMASIS SKIRSNIS\nKONKURSAS"
    },
    {
      "provision_ref": "art47",
      "chapter": "III SKYRIUS KONCESIJOS SUTEIKIMO BŪDAI",
      "section": "47",
      "title": "47 straipsnis. Konkurso vykdymas",
      "content": "Suteikiančioji institucija konkursą vykdo šiais etapais:\n\n1) šio įstatymo 29 ir 31 straipsniuose nustatyta tvarka kviečia ekonominės veiklos vykdytojus pateikti paraiškas dalyvauti konkurse. Supaprastintos koncesijos atveju paraiškas dalyvauti konkurse gali kviesti teikti kartu su pasiūlymais;\n\n2) patikrina, ar nėra koncesijos dokumentuose nustatytų dalyvių pašalinimo pagrindų, ar kandidatai atitinka keliamus kvalifikacijos reikalavimus, atlieka dalyvių kvalifikacinę atranką, jeigu tokia atranka numatyta koncesijos dokumentuose;\n\n3) kviečia dalyvius teikti preliminarius neįsipareigojamuosius pasiūlymus, jeigu koncesijos dokumentuose nustatyta, kad jie turi būti teikiami ir nebuvo pateikti kartu su paraiška, ir įvertina šiuos pasiūlymus pagal koncesijos dokumentuose nustatytus reikalavimus ir tvarką;\n\n4) kviečia dalyvius teikti išsamius įsipareigojamuosius pasiūlymus, jeigu jie nebuvo pateikti kartu su paraiška;\n\n5) įvertina dalyvių pateiktus išsamius įsipareigojamuosius pasiūlymus pagal koncesijos dokumentuose nustatytus kriterijus ir tvarką;\n\n6) vykdo derybas su dalyviu ar dalyviais;\n\n7) pasirašo koncesijos sutartį su konkurso laimėtoju.\n\nStraipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art48",
      "chapter": "III SKYRIUS KONCESIJOS SUTEIKIMO BŪDAI",
      "section": "48",
      "title": "48 straipsnis. Preliminarių neįsipareigojamųjų pasiūlymų pateikimas",
      "content": "1. Koncesijos dokumentuose gali būti nustatyta, kad dalyviai pirmiausia privalo pateikti preliminarų neįsipareigojamąjį pasiūlymą ir tik po to – išsamų įsipareigojamąjį pasiūlymą, jeigu, suteikiančiosios institucijos nuomone, koncesijos projektas yra sudėtingas.\n\n2. Preliminarių neįsipareigojamųjų pasiūlymų turinio reikalavimai nurodomi koncesijos dokumentuose. Tokie reikalavimai nustatomi vadovaujantis šio įstatymo 50 straipsnyje ir koncesijos dokumentuose nustatytais išsamių įsipareigojamųjų pasiūlymų turinio reikalavimais, tačiau preliminarių neįsipareigojamųjų pasiūlymų reikalaujamas mastas gali būti mažesnis negu išsamių įsipareigojamųjų pasiūlymų mastas.\n\n3. Prireikus suteikiančioji institucija gali rengti susitikimus su dalyviais, siekdama paaiškinti ar aptarti klausimus, susijusius su preliminarių neįsipareigojamųjų pasiūlymų pateikimu ar dalyvių pateiktais preliminariais neįsipareigojamaisiais pasiūlymais. Organizuodama tokius susitikimus, suteikiančioji institucija privalo užtikrinti, kad visiems dalyviams būtų suteikta vienoda informacija."
    },
    {
      "provision_ref": "art49",
      "chapter": "III SKYRIUS KONCESIJOS SUTEIKIMO BŪDAI",
      "section": "49",
      "title": "49 straipsnis. Preliminarių neįsipareigojamųjų pasiūlymų vertinimas",
      "content": "1. Suteikiančioji institucija vertina, ar dalyvių preliminarūs neįsipareigojamieji pasiūlymai atitinka koncesijos dokumentuose jiems nustatytus reikalavimus, nenustatydama jų vertinimo eiliškumo.\n\n2. Suteikiančioji institucija sudaro abėcėlinį sąrašą dalyvių, kurių preliminarūs neįsipareigojamieji pasiūlymai atitinka koncesijos dokumentuose jiems nustatytus reikalavimus, ir kviečia juos teikti išsamius įsipareigojamuosius pasiūlymus.\n\n3. Jeigu suteikiančioji institucija nustato, kad tik vieno dalyvio preliminarus neįsipareigojamasis pasiūlymas atitinka koncesijos dokumentuose jiems nustatytus reikalavimus, ji gali su tokiu dalyviu pradėti derybas šio įstatymo 53 straipsnyje nustatyta tvarka, jeigu toks dalyvis sutinka, kad jo preliminarus neįsipareigojamasis pasiūlymas būtų laikomas išsamiu įsipareigojamuoju pasiūlymu. Tokiu atveju laikoma, kad toks dalyvis yra pateikęs išsamų įsipareigojamąjį pasiūlymą ir jo pasiūlymas koncesijos dokumentuose nustatyta tvarka yra pripažintas geriausiu. Tuo atveju, jeigu dalyvis nesutinka, kad jo preliminarus neįsipareigojamasis pasiūlymas būtų laikomas išsamiu įsipareigojamuoju pasiūlymu, jis kviečiamas koncesijos dokumentuose nustatyta tvarka pateikti išsamų įsipareigojamąjį pasiūlymą."
    },
    {
      "provision_ref": "art50",
      "chapter": "III SKYRIUS KONCESIJOS SUTEIKIMO BŪDAI",
      "section": "50",
      "title": "50 straipsnis. Išsamių įsipareigojamųjų pasiūlymų pateikimas",
      "content": "1. Išsamiuose įsipareigojamuosiuose pasiūlymuose privalo būti pateikta koncesijos dokumentuose reikalaujama informacija, kuri visais atvejais turi apimti:\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n1) pasiūlymus ir komentarus dėl koncesijos projekto techninių sąlygų ir jo įgyvendinimo reikalavimų, įskaitant suteikiančiosios institucijos koncesijos dokumentuose numatytus saugumo ir aplinkos apsaugos reikalavimus;\n\n2) suteikiančiosios institucijos koncesijos dokumentuose pasiūlytų koncesijos sutarties projekto sąlygų komentarą ar išlygas dėl jų.\n\n2. Kai koncesijos dokumentuose numatomas preliminarių neįsipareigojamųjų ir išsamių įsipareigojamųjų pasiūlymų teikimas, dalyvių išsamiuose įsipareigojamuosiuose pasiūlymuose siūlomos sąlygos pagal koncesijos dokumentuose nustatytus vertinimo kriterijus negali būti blogesnės negu jų pateiktuose preliminariuose neįsipareigojamuosiuose pasiūlymuose, išskyrus atvejus, kai koncesijos dokumentuose tai reguliuojama kitaip."
    },
    {
      "provision_ref": "art51",
      "chapter": "III SKYRIUS KONCESIJOS SUTEIKIMO BŪDAI",
      "section": "51",
      "title": "51 straipsnis. Išsamių įsipareigojamųjų pasiūlymų vertinimas ir palyginimas",
      "content": "Vadovaudamasi koncesijos skelbime ir koncesijos dokumentuose nustatytais vertinimo kriterijais, suteikiančioji institucija įvertina gautus išsamius įsipareigojamuosius dalyvių pasiūlymus, koncesijos dokumentuose pasiūlytų sutarties projekto sąlygų komentarą ar išlygas dėl jų ir sudaro dalyvių sąrašą pagal suteiktų vertinimų eiliškumą. Jeigu yra gautas tik vienas išsamus įsipareigojamasis pasiūlymas, kuris atitinka koncesijos dokumentuose nustatytus reikalavimus, suteikiančioji institucija kviečia dalyvį dalyvauti derybose šio įstatymo 53 straipsnyje nustatyta tvarka, jeigu suteikiančioji institucija nepasinaudoja teise nutraukti koncesijos suteikimo procedūrų, vadovaudamasi šio įstatymo 28 straipsnio 3 dalimi.\n\nStraipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art52",
      "chapter": "III SKYRIUS KONCESIJOS SUTEIKIMO BŪDAI",
      "section": "52",
      "title": "52 straipsnis. Vertinimo kriterijai",
      "content": "1. Suteikiančioji institucija koncesijos dokumentuose turi nustatyti tokius vertinimo kriterijus, kurie būtų sąžiningi ir nediskriminuotų nė vieno dalyvio. Pasiūlymų vertinimo kriterijais suteikiančiajai institucijai negali būti suteikiama neribota pasirinkimo laisvė.\n\n2. Vertinimo kriterijai turi būti susiję su koncesijos dalyku, koncesijos verte, koncesijos mokesčiu, koncesininko mokamu suteikiančiajai institucijai, ir (ar) suteikiančiosios institucijos mokėtinu atlygiu koncesininkui, taip pat su kokybiniais, aplinkosaugos, socialiniais ir (ar) inovatyviais reikalavimais:\n\n1) kokybės, įskaitant techninius privalumus, estetinėmis ir funkcinėmis charakteristikomis, prieinamumu, tinkamumu visiems vartotojams, socialinėmis, aplinkosaugos ir inovatyviomis charakteristikomis;\n\n2) koncesijos sutarčiai vykdyti paskirtų darbuotojų organizavimu, kvalifikacija ir patirtimi, kai tai turi reikšmingos įtakos koncesijos sutarties įvykdymo kokybei;\n\n3) garantiniu aptarnavimu ir technine pagalba, darbų atlikimo ar paslaugų suteikimo data, procesu, trukme arba įvykdymo laikotarpiu;\n\n4) kitais reikalavimais.\n\n3. Laikoma, kad išsamių įsipareigojamųjų pasiūlymų vertinimo kriterijai yra susiję su koncesijos dalyku, jeigu jie bet kokiu atžvilgiu ir bet kuriuo gyvavimo ciklo etapu susiję su darbais ar paslaugomis, dėl kurių suteikiama koncesija, įskaitant veiksmus, kurie neapsiriboja jų fizinėmis savybėmis.\n\n4. Suteikiančioji institucija koncesijos dokumentuose nurodo ekonomiškai naudingiausiam pasiūlymui nustatyti pasirinkto kiekvieno kriterijaus lyginamąjį svorį. Kriterijų lyginamasis svoris gali būti išreikštas konkrečiu dydžiu ar nustatant intervalą, į kurį patenka kiekviena kriterijui priskiriama reikšmė. Suteikiančioji institucija turi nurodyti koncesijos dokumentuose taikomų kriterijų svarbos eiliškumą mažėjimo tvarka.\n\n5. Techninių pasiūlymų aspektų vertinimo kriterijai gali būti:\n\n1) pasiūlymo techninis pagrįstumas;\n\n2) galimybės įgyvendinti pasiūlymą;\n\n3) paslaugų kokybė ir priemonės, užtikrinančios jų teikimo tęstinumą;\n\n4) aplinkosaugos pasiūlymų aspektai;\n\n5) pasiūlymo poveikis socialinei ir ekonominei šalies ar atitinkamo regiono plėtrai;\n\n6) kiti kriterijai.\n\n6. Finansinių pasiūlymų aspektų vertinimo kriterijai gali apimti tokius reikalavimus:\n\n1) pinigų sumas, kurias dalyvis siūlo nustatyti ir rinkti kaip užmokestį už teikiamas paslaugas ar rinkti kaip vietines rinkliavas vadovaujantis koncesijos sutartimi, atsižvelgiant į numatomą tokių sumų mokėjimo laiką ir periodiškumą;\n\n2) bet kokių mokėjimų, kuriuos suteikiančioji institucija atliks pagal koncesijos sutartį, sumas, atsižvelgiant į numatomą tokių sumų mokėjimo laiką ir periodiškumą;\n\n3) bet kokių mokėjimų, kuriuos dalyvis atliks pagal koncesijos sutartį, sumas, atsižvelgiant į numatomą tokių sumų mokėjimo laiką ir periodiškumą;\n\n4) su darbais susijusias išlaidas, metines eksploatacijos ir priežiūros išlaidas, siūlomo finansavimo išlaidas;\n\n5) pasiūlyto finansavimo pagrįstumą ir ypatumus, vadovaujantis pateiktais su finansavimu susijusiais dokumentais;\n\n6) kitus reikalavimus.\n\n7. Išimtiniais atvejais, jeigu dalyvio pasiūlyme yra pateiktas inovatyvus, funkciniu veiksmingumu pasižymintis sprendinys, kurio pareiginga suteikiančioji institucija negalėjo numatyti, gali būti keičiamas vertinimo kriterijų eiliškumas, siekiant atsižvelgti į pasiūlytą inovatyvų sprendinį, tačiau apie tokį pakeitimą turi būti informuoti visi dalyviai ir suinteresuoti asmenys. Pakeitus vertinimo kriterijų eiliškumą, dalyviams turi būti išsiųstas kvietimas pateikti naujus pasiūlymus per ne trumpesnį kaip 22 dienų terminą. Jeigu vertinimo kriterijai buvo nurodyti koncesijos skelbime, suteikiančioji institucija turi paskelbti naują koncesijos skelbimą per 5 dienas nuo vertinimo kriterijų eiliškumo pakeitimo.\n\n8. Vertinimo kriterijų eiliškumo pakeitimas negali diskriminuoti dalyvių."
    },
    {
      "provision_ref": "art53",
      "chapter": "III SKYRIUS KONCESIJOS SUTEIKIMO BŪDAI",
      "section": "53",
      "title": "53 straipsnis. Derybos",
      "content": "1. Suteikiančioji institucija pakviečia dalyvį, kuris šio įstatymo 51 ir 52 straipsniuose nustatyta tvarka gavo aukščiausią įvertinimą, dalyvauti derybose. Derantis negali būti iš esmės pakeistas koncesijos dalykas, taip pat negali būti keičiami vertinimo kriterijai ir minimalūs kvalifikacijos reikalavimai.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n2. Pasibaigus deryboms, suteikiančioji institucija paprašo dalyvio pateikti galutinį pasiūlymą, atsižvelgiant į derybų rezultatus.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n3. Sėkmingai baigus derybas su dalyviu, kurio pasiūlymas gavo aukščiausią įvertinimą, suteikiančioji institucija sudaro su juo koncesijos sutartį bei prireikus kitas papildomas ir susijusias sutartis, įskaitant sutartis su koncesijos finansuotojais.\n\n4. Į derybas turi būti kviečiamas ir dalyvių sąraše esantis dalyvis, kurio pasiūlymui suteiktas įvertinimas yra antras po aukščiausio įvertinimo, jeigu jo pasiūlymas yra panašus į dalyvio, kurio pasiūlymui suteiktas aukščiausias įvertinimas, pasiūlymą ir jų įvertinimas skiriasi ne daugiau kaip 15 procentų.\n\n5. Suteikiančioji institucija taip pat gali pakviesti į derybas tą dalyvį (dalyvius), kurio (kurių) pasiūlymui suteiktas įvertinimas yra antras po aukščiausio įvertinimo, jeigu šio dalyvio (dalyvių) pasiūlymas (pasiūlymai) yra panašus (panašūs) į aukščiausią vertinimą gavusio dalyvio pasiūlymą ir jų įvertinimas skiriasi daugiau kaip 15 procentų. Tokiu atveju, baigusi derybas su dalyviais, suteikiančioji institucija sudaro koncesijos sutartį su tuo dalyviu, su kuriuo pasiektas susitarimas, vertinant pagal koncesijos dokumentuose nustatytus dalyvių pasiūlymų vertinimo kriterijus, yra geresnis.\n\n6. Pasiūlymų panašumų, nurodytų šio straipsnio 4 ir 5 dalyse, įvertinimo tvarka nustatoma Vyriausybės ar jos įgaliotos institucijos.\n\n7. Jeigu derybos su dalyviu, kurio pasiūlymas gavo aukščiausią įvertinimą, nutrūksta ir, vadovaujantis šio straipsnio 4 arba 5 dalimi, dalyvauti derybose nebuvo pakviestas dalyvis (dalyviai), kurio (kurių) pasiūlymui (pasiūlymams) suteiktas įvertinimas yra antras po aukščiausio įvertinimo, suteikiančioji institucija gali pakviesti dalyvauti derybose kitus dalyvius pagal jų įvertinimo eiliškumą, tačiau dalyvauti derybose kviečiama tik po vieną dalyvį. Sėkmingai baigusi derybas su tokiu dalyviu, suteikiančioji institucija sudaro su juo koncesijos sutartį ir prireikus kitas papildomas bei susijusias sutartis, įskaitant sutartis su koncesijos finansuotojais.\n\nANTRASIS SKIRSNIS\nKONCESIJOS SUTEIKIMAS, KAI NEPRIVALOMA SKELBTI KONCESIJOS SKELBIMO"
    },
    {
      "provision_ref": "art54",
      "chapter": "III SKYRIUS KONCESIJOS SUTEIKIMO BŪDAI",
      "section": "54",
      "title": "54 straipsnis. Koncesijos suteikimas, kai neprivaloma skelbti koncesijos skelbimo",
      "content": "1. Koncesija gali būti suteikiama neskelbiant koncesijos skelbimo, kai yra bent viena iš šių sąlygų:\n\n1) jeigu darbus atlikti arba paslaugas suteikti gali tik konkretus ekonominės veiklos vykdytojas dėl vienos iš šių priežasčių:\n\na) koncesijos tikslas – unikalaus meno kūrinio ar meninio pasirodymo sukūrimas arba įsigijimas;\n\nb) konkurencijos nėra dėl techninių priežasčių;\n\nc) išimtinės teisės egzistavimas;\n\nd) dėl intelektinės nuosavybės teisių ir kitų išimtinių teisių, negu apibrėžta šio įstatymo 3 straipsnio 8 dalyje, apsaugos;\n\n2) jeigu supaprastinta koncesija suteikiama dėl neatidėliotino infrastruktūros ir su ja susijusių paslaugų poreikio, kurio nebuvo galima iš anksto numatyti, ir (ar) reikia užtikrinti nenutrūkstamą paslaugų teikimą, ir susidarius tokioms nenumatytoms aplinkybėms nėra galimybės rengti konkursą dėl koncesijos suteikimo. Aplinkybės, kuriomis grindžiamas neatidėliotinas poreikis, negali priklausyti nuo suteikiančiosios institucijos;\n\n3) jeigu per ankstesnę koncesijos suteikimo procedūrą nebuvo pateikta paraiškų ar pasiūlymų arba buvo pateiktos netinkamos paraiškos ar netinkami pasiūlymai, su sąlyga, kad iš esmės nekeičiamos pradinės koncesijos dokumentų sąlygos ir kad Europos Komisijai nusiunčiama ataskaita, kai ji to prašo.\n\n2. Šio straipsnio 1 dalies 1 punkto b, c ir d papunkčiuose nustatytos išimtys taikomos tik tuo atveju, kai nėra pagrįstos alternatyvos arba pakaitalo ir konkurencijos nebuvimas nėra nulemtas dirbtinio koncesijos suteikimo parametrų susiaurinimo."
    },
    {
      "provision_ref": "art55",
      "chapter": "III SKYRIUS KONCESIJOS SUTEIKIMO BŪDAI",
      "section": "55",
      "title": "55 straipsnis. Koncesijos suteikimo, kai neprivaloma skelbti koncesijos skelbimo, etapai",
      "content": "1. Suteikiančioji institucija koncesiją, kai neprivaloma skelbti koncesijos skelbimo, suteikia šiais etapais:\n\n1) pasirinktus ekonominės veiklos vykdytojus kviečia raštu pateikti paraiškas arba jas pateikti kartu su pasiūlymais dalyvauti koncesijos suteikimo procedūroje;\n\n2) patikrina, ar nėra koncesijos dokumentuose nustatytų dalyvių pašalinimo pagrindų ir ar dalyviai atitinka keliamus kvalifikacijos reikalavimus;\n\n3) dalyvius kviečia raštu pateikti išsamius įsipareigojamuosius pasiūlymus, išskyrus atvejus, kai jie buvo pateikti kartu su paraiška, ir jų pateiktus išsamius įsipareigojamuosius pasiūlymus vertina pagal koncesijos dokumentuose nustatytus kriterijus ir tvarką;\n\n4) vykdo derybas su dalyviu ar dalyviais, kaip nurodyta šio įstatymo 53 straipsnyje;\n\n5) pasirašo koncesijos sutartį su laimėtoju.\n\n2. Suteikiančioji institucija, suteikdama koncesiją, kai vadovaujantis šio įstatymo 54 straipsnio 1 dalies 1 punktu neprivaloma skelbti koncesijos skelbimo, gali nesilaikyti šio straipsnio 1 dalyje nustatytų etapų, tačiau privalo laikytis šio įstatymo 14 straipsnyje nustatytų reikalavimų.\n\nSkirsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\nTREČIASIS SKIRSNIS\nKONKURENCINIS DIALOGAS"
    },
    {
      "provision_ref": "art56",
      "chapter": "III SKYRIUS KONCESIJOS SUTEIKIMO BŪDAI",
      "section": "56",
      "title": "56 straipsnis. Konkurencinio dialogo sąlygos",
      "content": "Suteikiančioji institucija gali suteikti koncesiją konkurencinio dialogo būdu, kai paslaugos ar darbai atitinka bent vieną iš kriterijų:\n\n1) suteikiančiosios institucijos poreikiai negali būti patenkinti be specialaus lengvai prieinamų sprendinių pritaikymo;\n\n2) paslaugos ar darbai apima inovatyvius ar projektinius sprendinius;\n\n3) dėl specifinių aplinkybių, susijusių su paslaugų ar darbų pobūdžiu, sudėtingumu, teisine ar finansine prigimtimi arba tenkančia rizika, koncesijos sutartis negali būti sudaryta be išankstinių derybų;\n\n4) suteikiančioji institucija negali tiksliai apibrėžti perkamo objekto techninės specifikacijos pateikdama nuorodą į standartą, Europos techninio įvertinimo patvirtinimo dokumentą, informacinių ir ryšių technologijų bendrąją techninę specifikaciją ar techninį pamatinį dokumentą."
    },
    {
      "provision_ref": "art57",
      "chapter": "III SKYRIUS KONCESIJOS SUTEIKIMO BŪDAI",
      "section": "57",
      "title": "57 straipsnis. Konkurencinio dialogo vykdymas",
      "content": "Konkurencinio dialogo vykdymui mutatis mutandis taikomos Viešųjų pirkimų įstatymo trečiojo skyriaus ketvirtojo skirsnio nuostatos.\n\nIV SKYRIUS\nINFORMAVIMAS APIE KONCESIJOS SUTEIKIMO PROCEDŪROS REZULTATUS, KONCESIJOS SUTARTIES SUDARYMAS IR VYKDYMAS"
    },
    {
      "provision_ref": "art58",
      "chapter": "IV SKYRIUS INFORMAVIMAS APIE KONCESIJOS SUTEIKIMO PROCEDŪROS REZULTATUS, KONCESIJOS SUTARTIES SUDARYMAS IR VYKDYMAS",
      "section": "58",
      "title": "58 straipsnis. Informavimas apie koncesijos suteikimo procedūros rezultatus",
      "content": "1. Suteikiančioji institucija suinteresuotiems dalyviams ne vėliau kaip per 5 darbo dienas nuo šio įstatymo 53, 55 ir 57 straipsniuose nurodytų procedūrų pasibaigimo raštu praneša apie priimtą sprendimą sudaryti koncesijos sutartį, pateikia šio straipsnio 2 dalyje nurodytos atitinkamos informacijos, kuri dar nebuvo pateikta koncesijos suteikimo procedūros metu, santrauką ir nurodo nustatytą pasiūlymų eilę, laimėjusį pasiūlymą ir tikslų atidėjimo terminą. Kai koncesijos sutartis nėra sudaroma, suteikiančioji institucija turi nurodyti priežastis, dėl kurių buvo priimtas sprendimas nesudaryti koncesijos sutarties arba pradėti koncesijos suteikimo procedūrą iš naujo.\n\n2. Suteikiančioji institucija, gavusi suinteresuoto dalyvio raštu pateiktą prašymą, kaip įmanoma greičiau, ne vėliau kaip per 15 dienų nuo šio prašymo gavimo dienos, turi nurodyti:\n\n1) dalyviui, kurio pasiūlymas nebuvo atmestas, – laimėjusio pasiūlymo charakteristikas ir santykinius pranašumus, dėl kurių šis pasiūlymas buvo pripažintas geriausiu, taip pat šį pasiūlymą pateikusio dalyvio pavadinimą;\n\n2) dalyviui, kurio pasiūlymas buvo atmestas, – pasiūlymo atmetimo priežastis.\n\n3. Suinteresuoti dalyviai nuo suteikiančiosios institucijos pranešimo apie sprendimą nustatyti laimėjusį pasiūlymą pateikimo dalyviams dienos iki atidėjimo termino pabaigos gali prašyti suteikiančiosios institucijos pateikti laimėjusio dalyvio pasiūlymą. Tokiu atveju šio įstatymo 73 straipsnio 1 dalyje nustatytas terminas ir atidėjimo terminas pratęsiami nuo suinteresuoto dalyvio prašymo pateikti laimėjusio dalyvio pasiūlymą pateikimo suteikiančiajai institucijai dienos tol, kol suinteresuotam dalyviui bus pateiktas minėtas pasiūlymas. Suteikiančioji institucija laimėjusį pasiūlymą suinteresuotiems dalyviams gali pateikti teikdama šio straipsnio 1 dalyje nurodytą informaciją.\n\n4. Suinteresuoti dalyviai turi teisę prašyti suteikiančiosios institucijos supažindinti juos su kitų dalyvių, kurie buvo pakviesti pateikti pasiūlymų, paraiškomis.\n\n5. Suteikiančioji institucija šio straipsnio 1, 2, 3 ir 4 dalyse nurodytais atvejais negali teikti informacijos, jeigu jos atskleidimas prieštarauja informacijos ir duomenų apsaugą reglamentuojantiems teisės aktams arba visuomenės interesams, pažeidžia teisėtus konkretaus tiekėjo komercinius interesus arba turi neigiamą poveikį tiekėjų konkurencijai.\n\n6. Kai šis įstatymas neleidžia atskleisti su koncesija susijusios informacijos, su ja gali susipažinti tik Komisijos nariai ir suteikiančiosios institucijos pakviesti ekspertai, Viešųjų pirkimų tarnybos atstovai, kitų Vyriausybės įgaliotų institucijų bei įstaigų, pagal kompetenciją atliekančių koncesijų priežiūrą, atstovai, suteikiančiosios institucijos vadovas, jo įgalioti asmenys bei kiti asmenys ir institucijos, turinčios tokią teisę pagal Lietuvos Respublikos įstatymus, taip pat Europos Sąjungos ar atskirų valstybių finansinę paramą administruojantys ir (ar) audituojantys viešieji juridiniai asmenys, kuriems įgaliojimai suteikti Lietuvos Respublikos viešojo administravimo įstatymo nustatyta tvarka.\nStraipsnio dalies pakeitimai:\nNr. XIV-2250, 2023-11-16, paskelbta TAR 2023-11-29, i. k. 2023-22981\n\nStraipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art59",
      "chapter": "IV SKYRIUS INFORMAVIMAS APIE KONCESIJOS SUTEIKIMO PROCEDŪROS REZULTATUS, KONCESIJOS SUTARTIES SUDARYMAS IR VYKDYMAS",
      "section": "59",
      "title": "59 straipsnis. Pranešimas apie sprendimą sudaryti koncesijos sutartį",
      "content": "1. Apie sprendimą dėl koncesijos sutarties sudarymo su konkurso laimėtoju suteikiančioji institucija ne vėliau kaip per 3 darbo dienas nuo tokio sprendimo priėmimo raštu informuoja visus dalyvius, kurie buvo pakviesti į derybas.\n\n2. Suteikiančioji institucija gali reikalauti, kad dalyvis įsteigtų tam tikrą teisinę formą turintį juridinį asmenį, jeigu tai būtina sutarčiai tinkamai įvykdyti. Reikalavimai dėl tokio juridinio asmens įsteigimo ir jo teisinės formos turi būti nustatyti koncesijos dokumentuose. Jeigu suteikiančioji institucija reikalauja iš dalyvio, kurio pasiūlymas pripažintas geriausiu, įsteigti juridinį asmenį, koncesijos sutartis sudaroma su dalyviu ir su jo įsteigtu juridiniu asmeniu. Dalyvis ar ūkio subjektai, įsteigę juridinį asmenį, privalo laiduoti už įsteigto juridinio asmens prievoles, susijusias su koncesijos sutarties sąlygų įvykdymu. Tai turi būti nurodyta ir koncesijos dokumentuose.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art60",
      "chapter": "IV SKYRIUS INFORMAVIMAS APIE KONCESIJOS SUTEIKIMO PROCEDŪROS REZULTATUS, KONCESIJOS SUTARTIES SUDARYMAS IR VYKDYMAS",
      "section": "60",
      "title": "60 straipsnis. Koncesijos sutarties sudarymas",
      "content": "1. Suteikiančioji institucija sudaro koncesijos sutartį su dalyviu, jeigu tenkinamos visos šios sąlygos:\n\n1) pasiūlymas atitinka koncesijos skelbime ir koncesijos dokumentuose nustatytus reikalavimus, sąlygas ir kriterijus;\n\n2) dalyvis nėra pašalintas vadovaujantis šio įstatymo 26 straipsnio 1, 3, 4 ir 6 dalimis;\n\n3) dalyvis atitinka šio įstatymo 43 ir 44 straipsniuose nustatytas sąlygas.\n\n2. Suteikiančioji institucija gali nesudaryti koncesijos sutarties su ekonomiškai naudingiausią pasiūlymą pateikusiu ekonominės veiklos vykdytoju, jeigu paaiškėja, kad pasiūlymas neatitinka šio įstatymo 14 straipsnio 7 dalyje nustatytų reikalavimų.\nStraipsnio dalies pakeitimai:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n3. Suteikiančioji institucija sudaryti koncesijos sutartį siūlo tam dalyviui, su kuriuo pasiektas susitarimas, atsižvelgiant į derybų rezultatus, yra geriausias ir kurio pasiūlymas pripažintas laimėjusiu. Dalyvis sudaryti koncesijos sutartį kviečiamas raštu ir jam nurodomas terminas, iki kada jis turi pasirašyti koncesijos sutartį.\n\n4. Jeigu dalyvis, kuriam buvo pasiūlyta sudaryti koncesijos sutartį, raštu atsisako ją sudaryti arba nepateikia koncesijos dokumentuose nustatyto koncesijos sutarties įvykdymo užtikrinimo, arba iki suteikiančiosios institucijos nurodyto termino nepasirašo koncesijos sutarties, arba atsisako sudaryti koncesijos sutartį koncesijos dokumentuose nustatytomis sąlygomis, arba neįsteigia juridinio asmens, kaip nustatyta šio įstatymo 59 straipsnio 2 dalyje, laikoma, kad jis atsisakė sudaryti koncesijos sutartį.\n\n5. Sudarant koncesijos sutartį, joje negali būti keičiamos laimėjusio dalyvio po derybų pateiktame galutiniame pasiūlyme nustatytos koncesijos sąlygos ir pradinės koncesijos sąlygos, dėl kurių šalys nesiderėjo.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n6. Koncesijos sutartyje turi būti nustatyta:\n\n1) koncesininko atliekamų darbų ir (ar) teikiamų paslaugų pobūdis ir mastas bei kitos sąlygos, apibūdinančios koncesijos sutarties dalyką;\n\n2) išankstinės koncesijos sutarties įsigaliojimo sąlygos, jeigu tokių yra;\n\n3) koncesijos sutarties šalių teisės, pareigos bei atsakomybė;\n\n4) investicijų dydis, investicijų ir suteikiančiosios institucijos įsipareigojimų finansavimo šaltiniai;\n\n5) koncesijos sutarties terminas, laikantis šio įstatymo 17 straipsnyje nustatytų sąlygų, ir jo pratęsimo sąlygos, jeigu dėl jų buvo susitarta;\n\n6) rizikos, susijusios su koncesijos sutartyje nustatytais šalių įsipareigojimais, pasidalijimas tarp koncesijos sutarties šalių;\n\n7) teisių, pareigų ir rizikos pasidalijimas, kai koncesijų projektai yra konsoliduoti;\n\n8) koncesininkui suteikiamos išimtinės teisės, jeigu tokios teisės yra numatytos Lietuvos Respublikos įstatymuose;\n\n9) šalių teisės į turtą, kuris bus sukuriamas, naudojamas, keičiamas, valdomas, prižiūrimas ar perduodamas arba kuriuo bus naudojamasi teikiant paslaugas ar atliekant darbus pagal koncesijos sutartį, ir dėl to atsirandančios pareigos;\n\n10) koncesijos sutartyje nurodomiems turtui ir teikiamoms paslaugoms taikomi kokybiniai ir kiekybiniai (tinkamumo) reikalavimai;\n\n11) apribojimai ar sąlygos, taikomi keičiantis kontrolę, kaip apibrėžta Konkurencijos įstatyme, suteikiančios koncesininko kapitalo dalies savininkams (ar kitaip keičiantis koncesininką kontroliuojantiems asmenims);\n\n12) koncesijos mokesčio, koncesininko mokamo suteikiančiajai institucijai ir (ar) suteikiančiosios institucijos mokamo atlygio koncesininkui tvarka, jeigu taikoma;\n\n13) stebėsenos, baudų ir išskaitų mechanizmas, jeigu tai numatoma, ataskaitų teikimo tvarka;\n\n14) prievolių įvykdymo terminai;\n\n15) prievolių įvykdymo užtikrinimo būdai;\n\n16) reikalavimas koncesininkui sudaryti jam perduoto valdyti ir naudoti valstybei, savivaldybei ar suteikiančiajai institucijai nuosavybės teise priklausančio turto arba naujai sukurto turto draudimo sutartis;\n\n17) koncesininko atsakomybė už trečiųjų asmenų prievolių įvykdymą, jeigu koncesininkas įsipareigojimams pagal koncesijos sutartį vykdyti pasitelkia trečiuosius asmenis;\n\n18) koncesijos sutarties peržiūros sąlygos ar pasirinkimo galimybės, jeigu tai numatoma;\n\n19) aplinkybės, kuriomis suteikiančioji institucija ar trečiasis asmuo gali (laikinai ar kitaip) perimti bet kurios koncesininko pareigos įgyvendinimą, siekiant užtikrinti efektyvų ir nenutrūkstamą paslaugų teikimą tuo atveju, kai koncesininkas padaro esminį savo prievolių pagal koncesijos sutartį pažeidimą, jeigu tai numatoma;\n\n20) ginčų sprendimo tvarka;\n\n21) kas yra laikoma esminiais sutarties pažeidimais;\n\n22) koncesijos sutarties nutraukimo tvarka, pagrindai, įskaitant pagrindus, numatytus šio įstatymo 63 straipsnyje, ir koncesijos sutarties nutraukimo pasekmės;\n\n23) subrangovai, jeigu vykdant koncesijos sutartį jie pasitelkiami, ir jų keitimo tvarka;\n\n24) reikalavimas koncesininkui įsteigti juridinį asmenį koncesijos sutartiniams įsipareigojimams įvykdyti, jeigu tai numatoma koncesininko atrankos dokumentuose;\n\n25) reikalavimas koncesininkui kartu su suteikiančiąja institucija įsteigti koncesininko kontroliuojamą juridinį asmenį koncesijos sutartiniams įsipareigojimams įvykdyti, jeigu, atsižvelgus į koncesijos sutarties dalyką, numatomą investicijų dydį ir rizikos pasidalijimą tarp koncesijos sutarties šalių, tai numatoma koncesijos dokumentuose. Šiame punkte nurodyta juridinio asmens kontrolė suprantama taip, kaip ji apibrėžiama šio įstatymo 15 straipsnio 2 dalyje;\n\n26) informacijos apie koncesijos sutarties sudarymą ir vykdymą viešinimo tvarka;\n\n27) kitos šiame įstatyme nurodytos sąlygos.\n\nStraipsnio dalies pakeitimai:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n7. Koncesijos sutartis turi būti sudaroma nedelsiant, bet ne anksčiau, negu pasibaigė atidėjimo terminas, kuris negali būti trumpesnis kaip 10 dienų (supaprastintos koncesijos atveju – ne trumpesnis kaip 5 darbo dienos), o jeigu pranešimas apie sprendimą sudaryti koncesijos sutartį nebuvo siunčiamas elektroninėmis priemonėmis, terminas negali būti trumpesnis kaip 15 dienų. Atidėjimo terminas gali būti netaikomas, kai vienintelis suinteresuotas dalyvis yra tas, su kuriuo sudaroma koncesijos sutartis, ir nėra kitų suinteresuotų dalyvių.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n8. Suteikiančioji institucija laimėjusio dalyvio galutinį pasiūlymą, sudarytą koncesijos sutartį ir šios sutarties pakeitimus, išskyrus informaciją, kurios atskleidimas prieštarautų informacijos ir duomenų apsaugą reglamentuojantiems teisės aktams arba visuomenės interesams, pažeistų teisėtus konkretaus ekonominės veiklos vykdytojo komercinius interesus arba turėtų neigiamą poveikį ekonominės veiklos vykdytojų konkurencijai, ne vėliau kaip per 15 dienų nuo koncesijos sutarties sudarymo ar jos pakeitimo dienos Viešųjų pirkimų tarnybos nustatyta tvarka turi paskelbti Centrinėje viešųjų pirkimų informacinėje sistemoje.\nPapildyta straipsnio dalimi:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art61",
      "chapter": "IV SKYRIUS INFORMAVIMAS APIE KONCESIJOS SUTEIKIMO PROCEDŪROS REZULTATUS, KONCESIJOS SUTARTIES SUDARYMAS IR VYKDYMAS",
      "section": "61",
      "title": "61 straipsnis. Subranga",
      "content": "1. Suteikiančioji institucija reikalauja, kad dalyvis ją informuotų apie naujus subrangovus arba dar žemesnės subrangos grandies subrangovus, kuriuos jis vėliau ketina pasitelkti darbams atlikti ar paslaugoms teikti, taip pat apie informacijos pasikeitimus visos koncesijos sutarties vykdymo metu. Dalyvis privalo suteikiančiajai institucijai pateikti šioje dalyje nurodytą informaciją.\n\n2. Jeigu koncesininkas subrangovus pasirenka po koncesijos sutarties sudarymo, jis turi pateikti suteikiančiajai institucijai jų kvalifikaciją patvirtinančius dokumentus, kurie patvirtintų jų atitiktį kvalifikacijos reikalavimams koncesijos sutarties pakeitimo dieną, kai tokie reikalavimai nustatyti koncesijos dokumentuose."
    },
    {
      "provision_ref": "art62",
      "chapter": "IV SKYRIUS INFORMAVIMAS APIE KONCESIJOS SUTEIKIMO PROCEDŪROS REZULTATUS, KONCESIJOS SUTARTIES SUDARYMAS IR VYKDYMAS",
      "section": "62",
      "title": "62 straipsnis. Koncesijos sutarties keitimas jos galiojimo laikotarpiu",
      "content": "1. Jeigu koncesijos sutarties pakeitimas laikomas esminiu pagal šio straipsnio 2 dalį ar jis nepatenka tarp šio straipsnio 3, 4 ir 5 dalyse apibrėžtų atvejų, tokiam pakeitimui atlikti turi būti vykdoma nauja koncesijos suteikimo procedūra pagal šio įstatymo reikalavimus.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n2. Esminiais koncesijos sutarties pakeitimais, išskyrus šio straipsnio 3, 4 ir 5 dalyse nurodytus atvejus, laikomi tokie pakeitimai, kai tenkinama bent viena iš šių sąlygų:\n\n1) pakeitimu nustatoma nauja sąlyga, kurią įtraukus į pradinę koncesijos suteikimo procedūrą būtų galima priimti kitų ekonominės veiklos vykdytojų paraiškas, dalyvių pasiūlymus ar koncesijos suteikimo procedūra sudomintų daugiau ekonominės veiklos vykdytojų;\n\n2) dėl pakeitimo ekonominė koncesijos sutarties pusiausvyra pasikeičia koncesininko, su kuriuo sudaryta ši sutartis, naudai taip, kaip nebuvo numatyta pradinės sutarties sąlygose;\n\n3) pakeitimu labai išplečiama koncesijos sutarties apimtis;\n\n4) kai koncesininką, su kuriuo sudaryta koncesijos sutartis, pakeičia naujas koncesininkas dėl kitų negu šio straipsnio 5 dalies 3 punkte nurodytų priežasčių.\n\n3. Koncesijos sutartis taip pat gali būti keičiama, nepaisant šio straipsnio 2 dalyje nurodytų aplinkybių, kai yra visos šios sąlygos:\n\n1) bendra atskirų pakeitimų vertė neviršija tarptautinės koncesijų vertės ribos;\n\n2) bendra atskirų pakeitimų vertė neviršija 10 procentų pradinės koncesijos sutarties vertės;\n\n3) jeigu koncesijos sutarties vertė buvo peržiūrėta pagal joje numatytas kainų peržiūros sąlygas, taikant šios dalies 1 ir 2 punktus atsižvelgiama į patikslintą sutarties vertę. Jeigu koncesijos sutartyje nebuvo numatytos kainų peržiūros sąlygos, vertė apskaičiuojama atsižvelgiant į Valstybės duomenų agentūros skelbiamą šalies praėjusių metų vidutinę metinę infliaciją.\nStraipsnio punkto pakeitimai:\nNr. XIV-2250, 2023-11-16, paskelbta TAR 2023-11-29, i. k. 2023-22981\n\n4. Koncesijos sutartis gali būti keičiama, kai pakeitimas, neatsižvelgiant į jo piniginę vertę, iš anksto buvo numatytas koncesijos dokumentuose, aiškiai, tiksliai ir nedviprasmiškai suformuluotose koncesijos sutarties peržiūros sąlygose ar pasirinkimo galimybėse. Neleidžiami tokie pakeitimai ar pasirinkimo galimybės, dėl kurių iš esmės pasikeistų koncesijos sutarties pobūdis.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n5. Koncesijos sutartis gali būti keičiama, kai yra bent vienas iš šių atvejų:\n\n1) kai prireikia tam pačiam koncesininkui suteikti koncesiją atlikti papildomus darbus ar teikti paslaugas, kurie nebuvo įtraukti į pirminę koncesijos sutartį, kai yra visos šios sąlygos kartu:\n\na) koncesininko pakeitimas negalimas dėl ekonominių ar techninių priežasčių, pavyzdžiui, siekiant užtikrinti esamų paslaugų sąveikumą, ir koncesininko pakeitimas suteikiančiajai institucijai sukeltų didelių nepatogumų ar pareikalautų nemažų suteikiančiosios institucijos išlaidų dubliavimo;\n\nb) kiekvienos atskiros papildomos koncesijos vertė negali viršyti 50 procentų pirminės koncesijos sutarties vertės. Jeigu koncesijos sutarties vertė buvo peržiūrėta pagal joje numatytas kainų peržiūros sąlygas, atsižvelgiama į patikslintą sutarties vertę. Atskiros papildomos koncesijos negali būti suteikiamos vien siekiant išvengti šio įstatymo taikymo. Ši nuostata taikoma koncesijoms, suteikiamoms kitai negu šio įstatymo 2 priede nurodytai veiklai vykdyti;\n\n2) kai yra visos šios sąlygos kartu:\n\na) kai pakeitimo būtinybė atsirado dėl aplinkybių, kurių pareiginga suteikiančioji institucija negalėjo numatyti;\n\nb) pakeitimu iš esmės nepakeičiamas koncesijos sutarties pobūdis;\n\nc) jeigu sutartis nėra skirta kuriai nors iš šio įstatymo 2 priede nurodytų rūšių veiklai, kiekvieno atskiro pakeitimo vertė neviršija 50 procentų pradinės koncesijos sutarties vertės. Jeigu koncesijos sutarties vertė buvo peržiūrėta pagal joje numatytas kainų peržiūros sąlygas, atsižvelgiama į patikslintą sutarties vertę. Atskiri pakeitimai negali būti vykdomi vien siekiant išvengti šio įstatymo taikymo;\nPapunkčio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n3) kai koncesininkas, su kuriuo sudaryta koncesijos sutartis, pakeičiamas nauju koncesininku dėl bent vienos iš šių priežasčių:\n\na) įgyvendinant koncesijos dokumentuose iš anksto nedviprasmiškai suformuluotą koncesijos sutarties peržiūros sąlygą ar pasirinkimo galimybę, kaip nustatyta šio straipsnio 4 dalyje;\n\nb) dėl pradinio koncesininko reorganizavimo ar nemokumo, kaip jis suprantamas pagal Lietuvos Respublikos juridinių asmenų nemokumo įstatymą, naujas koncesininkas, atitinkantis anksčiau koncesijos dokumentuose nustatytus kvalifikacijos reikalavimus, visiškai arba iš dalies perima pradinio koncesininko teises ir pareigas. Toks koncesininko pakeitimas negali lemti kitų esminių sutarties pakeitimų ir taip negali būti siekiama išvengti šio įstatymo taikymo;\nPapunkčio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\nc) suteikiančioji institucija perima pagrindinio koncesininko įsipareigojimus subrangovams;\n\n4) kai pakeitimas, neatsižvelgiant į jo vertę, nėra esminis, nes juo iš esmės nepakeičiamas koncesijos sutarties pobūdis.\n\n6. Suteikiančioji institucija, pakeitusi koncesijos sutartį šio straipsnio 5 dalies 1 ir 2 punktuose nurodytais atvejais, apie pakeitimus turi paskelbti Europos Sąjungos oficialiajame leidinyje šio įstatymo 29 straipsnyje nustatyta tvarka.\nTAR pastaba. Iki įstatymo Nr. XIII-440 įsigaliojimo (2018-01-01) pradėtos koncesijų suteikimo procedūros tęsiamos pagal iki įstatymo Nr. XIII-440 įsigaliojimo (2018-01-01) galiojusias Lietuvos Respublikos koncesijų įstatymo nuostatas. Iki įstatymo Nr. XIII-440 sudarytos koncesijų sutartys keičiamos vadovaujantis Lietuvos Respublikos koncesijų įstatymo 62 straipsnio nuostatomis. Pažeidus šias nuostatas, suteikiančioji institucija gali nutraukti koncesijos sutartį ar sutartį, kuria keičiama koncesijos sutartis įstatymo Nr. XIII-440 Lietuvos Respublikos koncesijų įstatymo 63 straipsnio 1 dalies 1 punkto pagrindu."
    },
    {
      "provision_ref": "art63",
      "chapter": "IV SKYRIUS INFORMAVIMAS APIE KONCESIJOS SUTEIKIMO PROCEDŪROS REZULTATUS, KONCESIJOS SUTARTIES SUDARYMAS IR VYKDYMAS",
      "section": "63",
      "title": "63 straipsnis. Koncesijos sutarties nutraukimas",
      "content": "1. Suteikiančioji institucija vienašališkai nutraukia koncesijos sutartį, jeigu yra bent viena iš šių sąlygų:\n\n1) koncesijos sutartis buvo pakeista pažeidžiant šio įstatymo 62 straipsnio nuostatas, kai turėjo būti vykdoma nauja koncesijos suteikimo procedūra;\n\n2) paaiškėja, kad koncesininkas, su kuriuo sudaryta koncesijos sutartis, koncesijos suteikimo procedūros metu buvo nuteistas už bent vieną iš šio įstatymo 26 straipsnio 1 dalyje nurodytų nusikalstamų veikų bei atitiko 26 straipsnio 2 dalies nuostatas ir dėl to jis turėjo būti pašalintas iš koncesijos suteikimo procedūros;\n\n3) koncesijos sutartis dėl to, kad Europos Sąjungos Teisingumo Teismas procese pagal Sutarties dėl Europos Sąjungos veikimo 258 straipsnį pripažino, kad Lietuvos Respublika neįvykdė įsipareigojimų pagal Europos Sąjungos steigiamąsias sutartis ir Direktyvą 2014/23/ES, nes Lietuvos Respublikos suteikiančiosios institucijos atitinkamą koncesiją suteikė nesilaikydamos šių teisės aktų.\n\n2. Koncesijos sutartis gali būti nutraukta kitais negu šio straipsnio 1 dalyje nurodytais atvejais, nustatytais Civiliniame kodekse."
    },
    {
      "provision_ref": "art64",
      "chapter": "IV SKYRIUS INFORMAVIMAS APIE KONCESIJOS SUTEIKIMO PROCEDŪROS REZULTATUS, KONCESIJOS SUTARTIES SUDARYMAS IR VYKDYMAS",
      "section": "64",
      "title": "64 straipsnis. Koncesijos sutarties neįvykdymas ar netinkamas įvykdymas",
      "content": "1. Suteikiančioji institucija Centrinėje viešųjų pirkimų informacinėje sistemoje Viešųjų pirkimų tarnybos nustatyta tvarka skelbia šią informaciją apie koncesijos sutarties neįvykdžiusius ar netinkamai ją įvykdžiusius koncesininkus (koncesininkų grupės atveju – visus grupės narius), taip pat apie ūkio subjektus, kurių pajėgumais rėmėsi koncesininkas ir kurie su koncesininku prisiėmė solidarią atsakomybę už koncesijos sutarties įvykdymą pagal šio įstatymo 46 straipsnio 2 dalį, jeigu pažeidimas įvykdytas dėl tos koncesijos sutarties dalies, kuriai jie buvo pasitelkti:\n\n1) koncesininko pavadinimas (jeigu koncesininkas yra fizinis asmuo, – vardas ir pavardė), suteikiančiosios institucijos sprendimo nutraukti koncesijos sutartį dėl esminio koncesijos sutarties pažeidimo arba suteikiančiosios institucijos sprendimo, kad koncesininkas koncesijos sutartyje nustatytą esminę koncesijos sutarties sąlygą vykdė su dideliais arba nuolatiniais trūkumais ir dėl to suteikiančioji institucija pritaikė koncesijos sutartyje nustatytą sankciją, priėmimo data;\n\n2) koncesininko kreipimosi į teismą, kuriuo ginčijamas suteikiančiosios institucijos sprendimas nutraukti koncesijos sutartį dėl esminio koncesijos sutarties pažeidimo ar sprendimas, kad koncesininkas koncesijos sutartyje nustatytą esminę koncesijos sutarties sąlygą vykdė su dideliais arba nuolatiniais trūkumais ir dėl to suteikiančioji institucija pritaikė koncesijos sutartyje nustatytą sankciją, data;\n\n3) galutinio teismo sprendimo, kuriuo nustatoma, kad nėra pagrindo tenkinti koncesininko reikalavimą, kuriuo ginčijamas koncesijos sutarties nutraukimas dėl esminio koncesijos sutarties pažeidimo ar suteikiančiosios institucijos sprendimas, kad koncesininkas koncesijos sutartyje nustatytą esminę koncesijos sutarties sąlygą vykdė su dideliais arba nuolatiniais trūkumais ir dėl to suteikiančioji institucija pritaikė koncesijos sutartyje nustatytą sankciją, įsiteisėjimo data ir nuoroda į šį sprendimą;\n\n4) teismo sprendimo, kuriuo tenkinamas suteikiančiosios institucijos reikalavimas atlyginti nuostolius, patirtus dėl to, kad koncesininkas sutartyje nustatytą esminę sutarties sąlygą vykdė su dideliais arba nuolatiniais trūkumais, įsiteisėjimo data.\n\n2. Suteikiančioji institucija šio straipsnio 1 dalyje nurodytą informaciją paskelbia nedelsdama, bet ne anksčiau, negu koncesininkui pateikė informaciją pagal šio straipsnio 3 dalį, ir ne vėliau kaip per 10 dienų nuo šio straipsnio 1 dalies 1–4 punktuose nurodyto įvykio dienos. Jeigu šio straipsnio 1 dalies 2 punkte nurodytas koncesininko reikalavimas galutiniu teismo sprendimu yra patenkinamas, suteikiančioji institucija nedelsdama, ne vėliau kaip per 10 dienų nuo teismo sprendimo įsiteisėjimo dienos, pašalina šio straipsnio 1 dalyje nurodytą informaciją apie koncesininką.\n\n3. Suteikiančioji institucija nedelsdama, ne vėliau kaip per 3 darbo dienas nuo šio straipsnio 1 dalies 1–4 punktuose nurodytų įvykių dienos, informuoja koncesininką apie tai, kad bus paskelbta šio straipsnio 1 dalyje nurodyta informacija. Koncesininkas turi teisę Centrinėje viešųjų pirkimų informacinėje sistemoje Viešųjų pirkimų tarnybos nustatyta tvarka pateikti šio straipsnio 1 dalies 1 punkte nurodytos informacijos paaiškinimą.\n\n4. Šiame straipsnyje nurodytos informacijos paskelbimo tikslas – informuoti perkančiąsias organizacijas, perkančiuosius subjektus ar suteikiančiąsias institucijas apie koncesijos sutarties neįvykdžiusius ar netinkamai ją įvykdžiusius koncesininkus.\n\nStraipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\nV SKYRIUS\nKONCESIJŲ VALDYMAS, PRIEŽIŪRA IR INFORMACIJOS TEIKIMAS"
    },
    {
      "provision_ref": "art65",
      "chapter": "V SKYRIUS KONCESIJŲ VALDYMAS, PRIEŽIŪRA IR INFORMACIJOS TEIKIMAS",
      "section": "65",
      "title": "65 straipsnis. Koncesijų valdyme dalyvaujančios institucijos",
      "content": "1. Formuojant Europos Sąjungos koncesijų politiką dalyvauja, Europos Sąjungos koncesijų teisę į nacionalinę teisę perkelia, valstybės koncesijų politiką formuoja ir jos įgyvendinimą organizuoja, koordinuoja ir kontroliuoja ministerija, pagal teisės aktus atsakinga už koncesijų politikos formavimą.\n\n2. Formuojant valstybės koncesijų politiką dalyvauja ir šią politiką įgyvendina Viešųjų pirkimų tarnyba.\n\n3. Koncesijų priežiūrą atlieka Viešųjų pirkimų tarnyba ir kitos Vyriausybės įgaliotos institucijos bei įstaigos pagal savo kompetenciją, taip pat Europos Sąjungos ar atskirų valstybių finansinę paramą administruojantys ir (ar) audituojantys viešieji juridiniai asmenys, kuriems įgaliojimai suteikti Viešojo administravimo įstatymo, pagal savo kompetenciją. Koncesijas prižiūrinčios institucijos turi teisę stebėti visas koncesijų suteikimo procedūras, prireikus filmuoti Komisijos posėdžius ir kitas koncesijų suteikimo procedūras.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\nNr. XIV-2250, 2023-11-16, paskelbta TAR 2023-11-29, i. k. 2023-22981\n\n4. Už koncesijos sutarties sudarymą ir jos sąlygų vykdymą atsakinga suteikiančioji institucija, kuri informaciją apie koncesijos projektus ir koncesijos sutarčių vykdymą privalo pateikti Investicijų įstatymo 15² straipsnio 1 dalies 4 punkte nurodytam Vyriausybės įgaliotam viešajam juridiniam asmeniui finansų ministro nustatyta viešojo ir privataus sektorių partnerystės projektų įgyvendinimo ir viešojo ir privataus sektorių partnerystės sutarčių vykdymo ataskaitų rengimo tvarka.\nStraipsnio dalies pakeitimai:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n5. Neteko galios nuo 2024-12-01\nStraipsnio dalies naikinimas:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n6. Šio įstatymo 26 straipsnio 4 dalies 1 punkte nurodytų ekonominės veiklos vykdytojų susitarimų, kuriais iškreipiama koncesijoje dalyvaujančių ekonominės veiklos vykdytojų konkurencija, nustatymo klausimais suteikiančiąsias institucijas konsultuoja ir joms metodinę pagalbą teikia Lietuvos Respublikos konkurencijos taryba.\n\n7. Šio įstatymo 22 straipsnio 1 dalyje nurodytų interesų konflikto nustatymo klausimais gaires rengia Vyriausioji tarnybinės etikos komisija.\n\n8. Valstybės arba savivaldybės lėšų ir turto, reikiamų koncesijos sutartims įgyvendinti, panaudojimą, taip pat koncesijos sutarčių sudarymą ir įgyvendinimą tikrina valstybės ir savivaldybės kontrolės institucijos.\n\n9. Suteikiančioji institucija nereikalauja iš ekonominės veiklos vykdytojo pateikti dokumentų, patvirtinančių jo pašalinimo pagrindų nebuvimą ir atitiktį kvalifikacijos reikalavimams, jeigu ji turi galimybę susipažinti su šiais dokumentais ar informacija tiesiogiai ir neatlygintinai prisijungusi prie nacionalinės duomenų bazės bet kurioje valstybėje narėje arba naudodamasi Centrinės viešųjų pirkimų informacinės sistemos priemonėmis.\n\n10. Duomenis apie koncesijos sutarčių vykdymą iš informacinės sistemos „E. sąskaita“ į Centrinę viešųjų pirkimų informacinę sistemą teikia valstybės įmonė Registrų centras. Informaciją, kuri turi būti teikiama pagal šį reikalavimą, nustato Viešųjų pirkimų tarnyba.\nPapildyta straipsnio dalimi:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n11. Informaciją apie subjektus, neatitinkančius minimalių patikimo mokesčių mokėtojo kriterijų, kaip tai nurodyta šio įstatymo 26 straipsnio 4 dalies 8 punkto b papunktyje, skelbia Valstybinė mokesčių inspekcija prie Lietuvos Respublikos finansų ministerijos, vadovaudamasi Mokesčių administravimo įstatymu.\nPapildyta straipsnio dalimi:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art66",
      "chapter": "V SKYRIUS KONCESIJŲ VALDYMAS, PRIEŽIŪRA IR INFORMACIJOS TEIKIMAS",
      "section": "66",
      "title": "66 straipsnis. Viešųjų pirkimų tarnybos funkcijos",
      "content": "Pakeistas straipsnio pavadinimas:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n1. Viešųjų pirkimų tarnyba, be kitų šiame įstatyme nustatytų funkcijų:\n\n1) pagal savo kompetenciją rengia ir (ar) priima šiam įstatymui įgyvendinti reikalingus teisės aktus;\n\n2) vykdo šio įstatymo ir kitų su jo įgyvendinimu susijusių teisės aktų pažeidimų prevenciją, kontroliuoja, kaip laikomasi šių teisės aktų reikalavimų;\n\n3) pagal savo kompetenciją nagrinėja administracinių nusižengimų bylas;\n\n4) analizuoja ir vertina koncesijų suteikimą, pastebėjusi trūkumų, rengia valstybės institucijoms pasiūlymus dėl teisės aktų tobulinimo;\n\n5) konsultuoja suteikiančiąsias institucijas ir ekonominės veiklos vykdytojus šio įstatymo taikymo klausimais, taip pat atrankos proceso teisėtumo bei šio įstatymo ir jo įgyvendinamųjų teisės aktų reikalavimų taikymo koncesininkų atrankos metu klausimais, rengia metodines rekomendacijas koncesininko atrankos dokumentų rengimo ir atrankos vykdymo klausimais;\n\n6) renka, kaupia ir analizuoja informaciją apie koncesijas, sudarytas koncesijos sutartis ir sutarčių vykdymo rezultatus, koncesijų ginčus, nustatytus koncesijų suteikimo tvarkos pažeidimus ir koncesijų praktikoje kylančias problemas. Šią informaciją, išskyrus konfidencialią, teikia Europos Komisijai ir skelbia Centrinėje viešųjų pirkimų informacinėje sistemoje;\n\n7) koordinuoja informacijos pagal kitų valstybių narių institucijų, suteikiančiųjų institucijų ar ekonominės veiklos vykdytojų paklausimus dėl šio įstatymo 26, 34, 35 ir 41 straipsnių nuostatų teikimą;\n\n8) administruoja suteikiančiųjų institucijų pagal šio įstatymo 64 straipsnio 1 dalį paskelbtą informaciją apie koncesijos sutarties neįvykdžiusius ar netinkamai ją įvykdžiusius koncesininkus ir pagal šio įstatymo 461 straipsnio 1 dalį paskelbtą informaciją apie dalyvius, kurie koncesijos suteikimo procedūrų metu nuslėpė informaciją ar pateikė melagingą informaciją apie atitiktį šio įstatymo 26 ir 41 straipsniuose nustatytiems reikalavimams, arba apie dalyvius, kurie dėl pateiktos melagingos informacijos nepateikė patvirtinančių dokumentų, reikalaujamų pagal šio įstatymo 42–45 straipsnius;\n\n9) pagal savo kompetenciją vertina, kaip suteikiančiojoje institucijoje veikia koncesijos suteikimo vidaus kontrolė;\n\n10) tvirtina šio įstatymo įgyvendinimo priežiūros vykdymo tvarkos aprašą;\n\n11) kiekvienais metais Europos Komisijai teikia visų sprendimų dėl koncesijų, kuriuos priėmė teismas pagal Viešųjų pirkimų įstatymo 104 straipsnio 2 dalį, kopijas ir tuos sprendimus viešai skelbia Centrinėje viešųjų pirkimų informacinėje sistemoje;\n\n12) Europos Komisijai teikia informaciją apie šio įstatymo 65 straipsnio 2 ir 3 dalyse nurodytas institucijas;\n\n13) Europos Komisijos prašymu perduoda šio įstatymo 67 straipsnyje nurodytas ataskaitas ar pagrindinę ataskaitose pateiktą informaciją;\n\n14) Centrinėje viešųjų pirkimų informacinėje sistemoje skelbia informaciją apie tarptautinės koncesijos vertės ribas, įskaitant informaciją apie patikslintas vertės ribas;\n\n15) kai ekonominės veiklos vykdytojui suteikiama išimtinė teisė vykdyti vienos iš šio įstatymo 2 priede nurodytų rūšių veiklą, per vieną mėnesį po šios išimtinės teisės suteikimo apie tai informuoja Europos Komisiją;\n\n16) bendradarbiauja su Europos Komisija koncesijų teisės aktų taikymo klausimais, palaiko ryšius su atitinkamomis kitų valstybių narių institucijomis ir tarptautinėmis organizacijomis.\n\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n2. Neteko galios nuo 2024-12-01\nStraipsnio dalies naikinimas:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n3. Viešųjų pirkimų tarnyba turi teisę:\n\n1) savarankiškai pasirinkti koncesijos suteikimo procedūros tikrinimo objektą, būdą, apimtį ir laiką;\n\n2) gauti iš suteikiančiosios institucijos ar kitų asmenų su koncesija ir koncesijos sutarties vykdymu susijusią informaciją ir dokumentus, reikalingus Viešųjų pirkimų tarnybos funkcijoms atlikti, taip pat laikinai, ne ilgiau kaip 30 dienų, paimti iš suteikiančiosios institucijos ar kitų asmenų šių dokumentų originalus, įforminusi tai dokumentų poėmio aktu. Prireikus šis terminas gali būti pratęstas dar 30 dienų;\n\n3) gauti suteikiančiosios institucijos, Komisijos ar jos narių, koncesijos suteikimo procedūrose dalyvaujančių ekspertų, kitų asmenų su koncesija ir koncesijos sutarties vykdymu susijusių veiksmų ir sprendimų paaiškinimus;\n\n4) pateikti koncesijos dokumentus ir ekonominės veiklos vykdytojų paraiškas bei dalyvių pasiūlymus papildomai ekspertizei;\n\n5) įtarusi šio įstatymo ir kitų su jo įgyvendinimu susijusių teisės aktų pažeidimus ir vadovaudamasi teisingumo ir protingumo kriterijais, įpareigoti suteikiančiąją instituciją sustabdyti koncesijos suteikimo procedūras iki suteikiančiosios institucijos pateiktų dokumentų ir sprendimų įvertinimo, o nustačiusi šiuos pažeidimus – įpareigoti suteikiančiąją instituciją nutraukti koncesijos suteikimo procedūras, pakeisti ar panaikinti teisės aktų reikalavimų neatitinkančius sprendimus ar veiksmus;\n\n6) traukti administracinėn atsakomybėn šį įstatymą pažeidusius ir Viešųjų pirkimų tarnybos reikalavimų ar sprendimų nevykdančius asmenis;\n\n7) nustačiusi šio įstatymo pažeidimus ar galimus Konkurencijos įstatymo pažeidimus, korupcijos apraiškas ar dokumentų suklastojimą, medžiagą tolesniam tyrimui perduoti teisėsaugos institucijoms ar kitoms valstybės institucijoms nagrinėti pagal kompetenciją;\n\n8) nustačiusi šio įstatymo ir kitų su jo įgyvendinimu susijusių teisės aktų pažeidimus, gindama viešąjį interesą, kreiptis į teismą dėl koncesijos sutarties pripažinimo negaliojančia ir (ar) alternatyvių sankcijų, kaip numatyta šio įstatymo 77 straipsnyje, taikymo;\n\n9) patvirtinti konkrečių paslaugų ar darbų techninėms specifikacijoms taikomus reikalavimus;\n\n10) grąžinti suteikiančiajai institucijai koncesijos skelbimus, jeigu jie neatitinka šio įstatymo reikalavimų, jei nebuvo vertinti kiti koncesijos dokumentai arba kiti koncesijos dokumentai parengti nesilaikant šio įstatymo reikalavimų.\n\n4. Viešųjų pirkimų tarnyba, paskyrusi administracinę nuobaudą suteikiančiosios institucijos valstybės tarnautojui ar darbuotojui, ne vėliau kaip per vieną darbo dieną nuo sprendimo skirti administracinę nuobaudą priėmimo apie tai praneša suteikiančiosios institucijos vadovui."
    },
    {
      "provision_ref": "art67",
      "chapter": "V SKYRIUS KONCESIJŲ VALDYMAS, PRIEŽIŪRA IR INFORMACIJOS TEIKIMAS",
      "section": "67",
      "title": "67 straipsnis. Koncesijų ataskaitos",
      "content": "1. Suteikiančioji institucija privalo Centrinės viešųjų pirkimų informacinės sistemos priemonėmis Viešųjų pirkimų tarnybai pateikti:\n\n1) kiekvienos koncesijos suteikimo procedūrų ataskaitą ne vėliau kaip per 5 darbo dienas po koncesijos suteikimo procedūros pabaigos;\n\n2) kiekvienos įvykdytos ar nutrauktos koncesijos sutarties ataskaitą ne vėliau kaip per 14 dienų, įvykdžius ar nutraukus koncesijos sutartį.\n\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n2. Šio straipsnio 1 dalyje nurodytos ataskaitos rengiamos pagal Viešųjų pirkimų tarnybos patvirtintas formas ir reikalavimus.\n\n3. Šio straipsnio 1 dalyje nurodytos ataskaitos, išskyrus informaciją, kurios atskleidimas prieštarautų teisės aktams arba visuomenės interesams, pažeistų teisėtus dalyvio komercinius interesus arba turėtų neigiamą poveikį dalyvių konkurencijai, skelbiamos Centrinėje viešųjų pirkimų informacinėje sistemoje ir suteikiančiosios institucijos interneto svetainėje, specialiai tam skirtoje skiltyje, jeigu suteikiančioji institucija turi savo interneto svetainę."
    },
    {
      "provision_ref": "art68",
      "chapter": "V SKYRIUS KONCESIJŲ VALDYMAS, PRIEŽIŪRA IR INFORMACIJOS TEIKIMAS",
      "section": "68",
      "title": "68 straipsnis. Suteikiančiosios institucijos atsakomybė ir koncesijos suteikimo procedūros bei koncesijos sutarties vykdymo vidaus kontrolė",
      "content": "1. Už suteikiančiosios institucijos atliekamas koncesijos suteikimo procedūras ir koncesijos sutarties vykdymą atsako suteikiančiosios institucijos vadovas.\n\n2. Komisijos nariai, ekspertai, stebėtojai, už sutarties vykdymą atsakingi asmenys ir kiti koncesijos suteikimo procese dalyvaujantys ar galintys daryti įtaką jo rezultatams asmenys atsako už savo veiką pagal Lietuvos Respublikos įstatymus.\n\n3. Koncesijos suteikimo procedūros ir koncesijos sutarties vykdymo vidaus kontrolės procese dalyvaujantys asmenys (struktūriniai padaliniai), jų funkcijos, atsakomybė ir atskaitomybė apibrėžiama suteikiančiosios institucijos patvirtintame koncesijos suteikimo procedūros organizavimo bei koncesijos sutarties vykdymo ir vidaus kontrolės tvarkos apraše. Suteikiančiosios institucijos kuriama ir įgyvendinama koncesijos suteikimo procedūros ir koncesijos sutarties vykdymo vidaus kontrolė turi padėti užtikrinti Vidaus kontrolės ir vidaus audito įstatyme nurodytų vidaus kontrolės tikslų pasiekimą per visą koncesijos suteikimo procedūrą – nuo pasirengimo koncesijos suteikimo procedūrai iki koncesijos sutarties įvykdymo.\n\n4. Suteikiančioji institucija turi dokumentais pagrįsti atliekamos koncesijos suteikimo procedūros eigą net ir tuo atveju, kai koncesija suteikiama elektroninėmis priemonėmis.\n\n5. Planavimo ir pasirengimo koncesijos suteikimo procedūrai dokumentai, koncesijos suteikimo procedūros dokumentai, paraiškos, pasiūlymai bei jų nagrinėjimo ir vertinimo dokumentai, Komisijos sprendimų priėmimo, derybų ar kiti protokolai, susirašinėjimo su dalyviais dokumentai, kiti su koncesijos suteikimu susiję dokumentai saugomi ne trumpiau kaip 4 metus nuo koncesijos suteikimo procedūros pabaigos, koncesijos sutartys, jų pakeitimai ir su jų vykdymu susiję dokumentai – ne trumpiau kaip 4 metus nuo koncesijos sutarties įvykdymo. Šioje dalyje nurodyti dokumentai saugomi Lietuvos Respublikos dokumentų ir archyvų įstatymo nustatyta tvarka.\n\nStraipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art69",
      "chapter": "V SKYRIUS KONCESIJŲ VALDYMAS, PRIEŽIŪRA IR INFORMACIJOS TEIKIMAS",
      "section": "69",
      "title": "69 straipsnis. Koncesijų stebėsenos ataskaitos",
      "content": "1. Viešųjų pirkimų tarnyba rengia ir Europos Komisijai teikia šio straipsnio 2 dalyje nurodytą koncesijų stebėsenos ataskaitą.\n\n2. Europos Komisijai teikiama koncesijų stebėsenos ataskaita apima:\n\n1) dažniausias netinkamo šio įstatymo taikymo ir teisinio netikrumo priežastis, tarp jų galimas struktūrines ar pasikartojančias problemas;\n\n2) informaciją apie sukčiavimo, korupcijos, interesų konflikto ir kitų pažeidimų koncesijose atvejų prevenciją, nustatymą, tinkamą pranešimą apie juos;\n\n3) kitą informaciją, kuri gali atskleisti koncesijų reguliavimo ir praktikos problemas.\n\n3. Šio straipsnio 2 dalyje nurodyta ataskaita rengiama ir teikiama Europos Komisijai kas 3 metus.\n\n4. Viešųjų pirkimų tarnybos prašymu koncesijų priežiūrą atliekančios institucijos ir viešieji juridiniai asmenys Viešųjų pirkimų tarnybai pateikia informaciją apie nustatytus šio įstatymo pažeidimus, sukčiavimo, korupcijos koncesijose atvejus ir kitą turimą informaciją, reikalingą Europos Komisijai teikiamai koncesijų stebėsenos ataskaitai parengti."
    },
    {
      "provision_ref": "art70",
      "chapter": "V SKYRIUS KONCESIJŲ VALDYMAS, PRIEŽIŪRA IR INFORMACIJOS TEIKIMAS",
      "section": "70",
      "title": "70 straipsnis. Europos Sąjungos teisės pažeidimo nagrinėjimas",
      "content": "1. Suteikiančioji institucija, gavusi Viešųjų pirkimų tarnybos pranešimą, kad Europos Komisija nustatė Europos Sąjungos teisės nuostatų pažeidimą, privalo nedelsdama, ne vėliau kaip per 3 darbo dienas nuo pranešimo gavimo dienos, visą su koncesija susijusią informaciją raštu pateikti Viešųjų pirkimų tarnybai.\n\n2. Suteikiančioji institucija apie savo priimtus sprendimus ar atliktus veiksmus, susijusius su Europos Komisijos nustatytu Europos Sąjungos teisės nuostatų pažeidimu, ne vėliau kaip per 3 darbo dienas nuo atitinkamų sprendimų priėmimo ar veiksmų atlikimo informuoja Viešųjų pirkimų tarnybą.\n\n3. Viešųjų pirkimų tarnyba per 21 dieną nuo Europos Komisijos pranešimo apie nustatytą Europos Sąjungos teisės nuostatų pažeidimą gavimo dienos privalo Europos Komisijai pateikti:\n\n1) patvirtinimą, kad pažeidimas ištaisytas;\n\n2) argumentuotą paaiškinimą, kodėl pažeidimas neištaisytas, jeigu atsisakyta pažeidimą ištaisyti;\n\n3) pranešimą apie tai, kad koncesijos suteikimo procedūras sustabdė suteikiančioji institucija savo iniciatyva arba kad sprendimą sustabdyti koncesijos suteikimo procedūras priėmė Viešųjų pirkimų tarnyba arba teismas.\n\n4. Argumentuotas paaiškinimas, nurodytas šio straipsnio 3 dalies 2 punkte, gali būti grindžiamas faktu, kad galimą pažeidimą jau nagrinėja Viešųjų pirkimų tarnyba, teismas ar kita teisėsaugos institucija. Viešųjų pirkimų tarnyba apie tokių procesų rezultatus informuoja Europos Komisiją iš karto, kai apie juos sužino.\n\n5. Viešųjų pirkimų tarnyba, pranešusi apie sustabdytas koncesijos suteikimo procedūras, kaip nurodyta šio straipsnio 3 dalies 3 punkte, turi papildomai informuoti Europos Komisiją apie koncesijos suteikimo procedūrų sustabdymo atšaukimą arba pradėtą kitą koncesijos suteikimo procedūrą, visiškai ar iš dalies susijusią su tuo pačiu koncesijos dalyku. Tokiu pranešimu turi būti patvirtinama, kad galimas pažeidimas ištaisytas, arba pateikiamas argumentuotas paaiškinimas, kodėl pažeidimas neištaisytas.\n\n6. Gavusi Europos Komisijos pranešimą apie nustatytą Europos Sąjungos teisės nuostatų pažeidimą, Viešųjų pirkimų tarnyba turi teisę kreiptis į teismą, jeigu mano, kad suteikiančioji institucija pažeidė šio įstatymo reikalavimus ir pažeidimų neištaisė.\n\nVi SKYRIUS\nGINČŲ NAGRINĖJIMAS, ŽALOS ATLYGINIMAS, KONCESIJOS SUTARTIES PRIPAŽINIMAS NEGALIOJANČIA, ALTERNATYVIOS SANKCIJOS"
    },
    {
      "provision_ref": "art71",
      "chapter": "Vi SKYRIUS GINČŲ NAGRINĖJIMAS, ŽALOS ATLYGINIMAS, KONCESIJOS SUTARTIES PRIPAŽINIMAS NEGALIOJANČIA, ALTERNATYVIOS SANKCIJOS",
      "section": "71",
      "title": "71 straipsnis. Neteko galios nuo 2023-01-01.",
      "content": "Straipsnio pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267"
    },
    {
      "provision_ref": "art72",
      "chapter": "Vi SKYRIUS GINČŲ NAGRINĖJIMAS, ŽALOS ATLYGINIMAS, KONCESIJOS SUTARTIES PRIPAŽINIMAS NEGALIOJANČIA, ALTERNATYVIOS SANKCIJOS",
      "section": "72",
      "title": "72 straipsnis. Teisė ginčyti suteikiančiosios institucijos ar įgaliotosios institucijos veiksmus ir priimtus sprendimus",
      "content": "1. Ekonominės veiklos vykdytojas, kuris mano, kad suteikiančioji organizacija arba įgaliotoji institucija nesilaikė šio įstatymo reikalavimų ar suteikiančioji institucija nepagrįstai nutraukė koncesijos sutartį dėl esminio pažeidimo ir taip pažeidė ar pažeis jo teisėtus interesus, šiame skyriuje nustatyta tvarka gali kreiptis į apygardos teismą kaip pirmosios instancijos teismą dėl:\n\n1) suteikiančiosios institucijos ar įgaliotosios institucijos sprendimų, kurie neatitinka šio įstatymo reikalavimų, panaikinimo ar pakeitimo;\n\n2) žalos atlyginimo;\n\n3) koncesijos sutarties pripažinimo negaliojančia;\n\n4) alternatyvių sankcijų taikymo pagal šio įstatymo 77 straipsnio 1 dalį;\n\n5) koncesijos sutarties nutraukimo dėl esminio sutarties pažeidimo pripažinimo nepagrįstu.\n\n2. Ekonominės veiklos vykdytojas gali pateikti prašymą teismui dėl laikinųjų apsaugos priemonių taikymo Lietuvos Respublikos civilinio proceso kodekso nustatyta tvarka.\n\n3. Ekonominės veiklos vykdytojas, norėdamas iki koncesijos sutarties sudarymo teisme ginčyti suteikiančiosios institucijos ar įgaliotosios institucijos sprendimus ar veiksmus, pirmiausia raštu (faksu, elektroninėmis priemonėmis arba pasirašytinai per pašto paslaugos teikėją ar kitą tinkamą vežėją) turi pateikti pretenziją suteikiančiajai institucijai ar įgaliotajai institucijai."
    },
    {
      "provision_ref": "art73",
      "chapter": "Vi SKYRIUS GINČŲ NAGRINĖJIMAS, ŽALOS ATLYGINIMAS, KONCESIJOS SUTARTIES PRIPAŽINIMAS NEGALIOJANČIA, ALTERNATYVIOS SANKCIJOS",
      "section": "73",
      "title": "73 straipsnis. Pretenzijos pateikimo suteikiančiajai institucijai ar įgaliotajai institucijai, prašymo pateikimo ar ieškinio pareiškimo teismui terminai",
      "content": "1. Ekonominės veiklos vykdytojas turi teisę pateikti pretenziją suteikiančiajai institucijai ar įgaliotajai institucijai, pateikti prašymą ar pareikšti ieškinį teismui (išskyrus ieškinį dėl koncesijos sutarties pripažinimo negaliojančia ar ieškinį dėl koncesijos sutarties nutraukimo pripažinimo nepagrįstu):\n\n1) per 10 dienų (suteikiant supaprastintą koncesiją – per 5 darbo dienas) nuo suteikiančiosios institucijos ar įgaliotosios institucijos pranešimo raštu apie jos priimtą sprendimą išsiuntimo ekonominės veiklos vykdytojui dienos, o jeigu šis pranešimas nebuvo siunčiamas elektroninėmis priemonėmis, – per 15 dienų nuo pranešimo išsiuntimo ekonominės veiklos vykdytojui dienos;\n\n2) per 10 dienų (suteikiant supaprastintą koncesiją – per 5 darbo dienas) nuo paskelbimo apie suteikiančiosios institucijos ar įgaliotosios institucijos priimtą sprendimą dienos, jeigu šiame įstatyme nėra reikalavimo raštu informuoti ekonominės veiklos vykdytojus ar suinteresuotus dalyvius apie suteikiančiosios institucijos ar įgaliotosios institucijos priimtus sprendimus.\n\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\n2. Jeigu suteikiančioji institucija ar įgaliotoji institucija per nustatytą terminą neišnagrinėja jai pateiktos pretenzijos, ekonominės veiklos vykdytojas turi teisę pateikti prašymą ar pareikšti ieškinį teismui per 15 dienų nuo tos dienos, kurią suteikiančioji institucija ar įgaliotoji institucija turėjo raštu pranešti apie priimtą sprendimą pretenziją pateikusiam ekonominės veiklos vykdytojui.\n\n3. Ekonominės veiklos vykdytojas turi teisę pareikšti ieškinį dėl koncesijos sutarties pripažinimo negaliojančia per 6 mėnesius nuo koncesijos sutarties sudarymo dienos.\n\n4. Ekonominės veiklos vykdytojas, manydamas, kad suteikiančioji institucija nepagrįstai nutraukė koncesijos sutartį dėl esminio koncesijos sutarties pažeidimo, turi teisę pareikšti ieškinį teismui per 30 dienų nuo koncesijos sutarties nutraukimo.\n\n5. Tais atvejais, kai ekonominės veiklos vykdytojui padaryta žala kildinama iš neteisėtų suteikiančiosios institucijos ar įgaliotosios institucijos veiksmų ar sprendimų, tačiau šiame įstatyme nenustatyta pareiga suteikiančiajai institucijai ar įgaliotajai institucijai raštu informuoti ekonominės veiklos vykdytojus arba paskelbti apie jos veiksmus ar sprendimus, taikomi Civiliniame kodekse nustatyti ieškinio pareiškimo senaties terminai. Ši dalis netaikoma šio straipsnio 4 dalyje nurodytu atveju."
    },
    {
      "provision_ref": "art74",
      "chapter": "Vi SKYRIUS GINČŲ NAGRINĖJIMAS, ŽALOS ATLYGINIMAS, KONCESIJOS SUTARTIES PRIPAŽINIMAS NEGALIOJANČIA, ALTERNATYVIOS SANKCIJOS",
      "section": "74",
      "title": "74 straipsnis. Pretenzijos nagrinėjimas suteikiančiojoje institucijoje ar įgaliotojoje institucijoje",
      "content": "1. Suteikiančioji institucija ar įgaliotoji institucija privalo nagrinėti tik tas ekonominės veiklos vykdytojų pretenzijas, kurios gautos iki koncesijos sutarties sudarymo dienos ir pateiktos laikantis šio įstatymo 73 straipsnio 1 dalyje nustatytų terminų. Suteikiančioji institucija ar įgaliotoji institucija neprivalo nagrinėti ekonominės veiklos vykdytojo ar dalyvio pretenzijos, kuri teikiama praleidus šiame įstatyme nustatytus terminus ar teikiama pakartotinai dėl to paties suteikiančiosios institucijos ar įgaliotosios institucijos priimto sprendimo arba atlikto veiksmo.\n\n2. Suteikiančioji institucija ar įgaliotoji institucija, gavusi pretenziją, nedelsdama sustabdo koncesijų suteikimo procedūrą, kol bus išnagrinėta ši pretenzija ir priimtas sprendimas. Suteikiančioji institucija negali sudaryti koncesijos sutarties anksčiau kaip po 10 dienų nuo rašytinio pranešimo apie jos priimtą sprendimą išsiuntimo pretenziją pateikusiam ekonominės veiklos vykdytojui ar suinteresuotiems dalyviams dienos, o jeigu šis pranešimas nebuvo siunčiamas elektroninėmis priemonėmis, – ne anksčiau kaip po 15 dienų nuo rašytinio pranešimo apie jos priimtą sprendimą išsiuntimo pretenziją pateikusiam ekonominės veiklos vykdytojui ar suinteresuotiems dalyviams dienos.\n\n3. Suteikiančioji institucija ar įgaliotoji institucija privalo išnagrinėti pretenziją, priimti motyvuotą sprendimą ir apie jį, taip pat apie anksčiau praneštų koncesijos suteikimo procedūros terminų pasikeitimą raštu pranešti pretenziją pateikusiam ekonominės veiklos vykdytojui ar suinteresuotiems dalyviams ne vėliau kaip per 6 darbo dienas nuo pretenzijos gavimo dienos."
    },
    {
      "provision_ref": "art75",
      "chapter": "Vi SKYRIUS GINČŲ NAGRINĖJIMAS, ŽALOS ATLYGINIMAS, KONCESIJOS SUTARTIES PRIPAŽINIMAS NEGALIOJANČIA, ALTERNATYVIOS SANKCIJOS",
      "section": "75",
      "title": "75 straipsnis. Prašymo ar ieškinio nagrinėjimas teisme",
      "content": "1. Ekonominės veiklos vykdytojas, pateikęs prašymą ar pareiškęs ieškinį teismui, privalo ne vėliau kaip per 3 darbo dienas pateikti suteikiančiajai institucijai ar įgaliotajai institucijai prašymo ar ieškinio kopiją su gavimo teisme įrodymais.\n\n2. Suteikiančioji institucija, gavusi prašymo ar ieškinio teismui kopiją, negali sudaryti koncesijos sutarties, kol nesibaigė atidėjimo terminas ar šio įstatymo 74 straipsnio 2 dalyje nurodytas terminas ir kol suteikiančioji institucija negavo teismo pranešimo apie:\n\n1) motyvuotą teismo nutartį, kuria atsisakoma priimti ieškinį;\n\n2) motyvuotą teismo nutartį dėl prašymo taikyti laikinąsias apsaugos priemones atmetimo, kai šis prašymas teisme buvo gautas iki ieškinio pareiškimo;\n\n3) teismo rezoliuciją priimti ieškinį netaikant laikinųjų apsaugos priemonių.\n\n3. Įgaliotoji institucija, gavusi ekonominės veiklos vykdytojo prašymo ar ieškinio kopiją per atidėjimo termino laikotarpį, iki koncesijos sutarties sudarymo, turi nedelsdama informuoti suteikiančiąją instituciją apie pateiktą prašymą ar ieškinį ir apie šio straipsnio 2 dalyje nurodytą teismo pranešimą.\n\n4. Jeigu dėl ekonominės veiklos vykdytojo prašymo pateikimo ar ieškinio pareiškimo teismui pratęsiami anksčiau ekonominės veiklos vykdytojams pranešti koncesijų suteikimo procedūrų terminai, suteikiančioji institucija ar įgaliotoji institucija išsiunčia ekonominės veiklos vykdytojams pranešimus apie tai ir nurodo terminų pratęsimo priežastis.\n\n5. Suteikiančioji institucija ar įgaliotoji institucija, sužinojusi apie teismo sprendimą dėl ekonominės veiklos vykdytojo prašymo ar ieškinio, ne vėliau kaip per 3 darbo dienas raštu informuoja suinteresuotus dalyvius apie teismo priimtus sprendimus."
    },
    {
      "provision_ref": "art76",
      "chapter": "Vi SKYRIUS GINČŲ NAGRINĖJIMAS, ŽALOS ATLYGINIMAS, KONCESIJOS SUTARTIES PRIPAŽINIMAS NEGALIOJANČIA, ALTERNATYVIOS SANKCIJOS",
      "section": "76",
      "title": "76 straipsnis. Koncesijos sutarties pripažinimas negaliojančia",
      "content": "1. Teismas pripažįsta koncesijos sutartį negaliojančia bet kuriuo iš šių atvejų:\n\n1) suteikiančioji institucija sudarė koncesijos sutartį nepaskelbusi apie koncesiją Europos Sąjungos oficialiajame leidinyje arba Centrinėje viešųjų pirkimų informacinėje sistemoje, kai tai nėra leidžiama pagal šio įstatymo reikalavimus;\n\n2) suteikiančioji institucija pažeidė šio įstatymo 60 straipsnio 7 dalyje, 74 straipsnio 2 dalyje ar 75 straipsnio 2 dalyje nustatytus reikalavimus, kartu pažeisdama ir kitus šio įstatymo reikalavimus, ir tai turėjo neigiamą įtaką teismui prašymą pateikusio ar ieškinį pareiškusio ekonominės veiklos vykdytojo galimybėms sudaryti koncesijos sutartį, ir šis ekonominės veiklos vykdytojas neturėjo galimybės pasinaudoti teisių gynimo priemonėmis iki koncesijos sutarties sudarymo;\n\n3) nustačius kitus šio įstatymo imperatyviųjų nuostatų pažeidimus, kurie turėjo neigiamą įtaką teismui prašymą pateikusio ar ieškinį pareiškusio ekonominės veiklos vykdytojo galimybėms sudaryti koncesijos sutartį, ir šis ekonominės veiklos vykdytojas neturėjo galimybės pasinaudoti teisių gynimo priemonėmis iki koncesijos sutarties sudarymo.\n\n2. Teismas negali pripažinti koncesijos sutarties negaliojančia pagal šio straipsnio 1 dalies 1 punktą, jeigu suteikiančioji institucija nusprendė, kad šiuo įstatymu leidžiama nepaskelbti apie koncesiją Europos Sąjungos oficialiajame leidinyje arba Centrinėje viešųjų pirkimų informacinėje sistemoje."
    },
    {
      "provision_ref": "art77",
      "chapter": "Vi SKYRIUS GINČŲ NAGRINĖJIMAS, ŽALOS ATLYGINIMAS, KONCESIJOS SUTARTIES PRIPAŽINIMAS NEGALIOJANČIA, ALTERNATYVIOS SANKCIJOS",
      "section": "77",
      "title": "77 straipsnis. Alternatyvios sankcijos ir jų taikymas",
      "content": "1. Teismas taiko alternatyvias sankcijas pagal šio straipsnio 3 dalį, jeigu suteikiančioji institucija pažeidė šio įstatymo 60 straipsnio 7 dalyje, 74 straipsnio 2 dalyje ar 75 straipsnio 2 dalyje nustatytus reikalavimus, tačiau nėra kitų šio įstatymo 76 straipsnio 1 dalies 2 punkte nurodytų aplinkybių.\n\n2. Teismas gali nepripažinti koncesijos sutarties negaliojančia ir taikyti alternatyvias sankcijas pagal šio straipsnio 3 dalį, nors koncesijos sutartis buvo sudaryta neteisėtai pagal šio įstatymo 76 straipsnio 1 dalies nuostatas, jeigu dėl viešojo intereso, įskaitant su koncesijos sutartimi nesusijusius ekonominius interesus, dėl kurių koncesijos sutarties pripažinimas negaliojančia turėtų neproporcingų pasekmių, būtina išsaugoti koncesijos sutarties pasekmes. Tiesiogiai su koncesijos sutartimi susiję ekonominiai interesai apima, be kita ko, išlaidas, susidariusias dėl vėlavimo vykdyti koncesijos sutartį, naujos koncesijų suteikimo procedūros pradėjimo, koncesijos sutartį vykdančio koncesininko pakeitimo, teisinių pareigų, atsiradusių pripažinus koncesijos sutartį negaliojančia.\n\n3. Teismo skiriamos alternatyvios sankcijos turi būti veiksmingos, proporcingos ir atgrasančios. Teismas taiko šias alternatyvias sankcijas:\n\n1) koncesijos sutarties trukmės sutrumpinimą;\n\n2) suteikiančiajai institucijai skiriamą baudą. Bauda skiriama ne didesnė kaip 10 procentų koncesijos sutarties vertės.\n\n4. Teismas, skirdamas alternatyvias sankcijas, turi atsižvelgti į visus reikšmingus aspektus, įskaitant pažeidimo rimtumą, suteikiančiosios institucijos elgesį. Teismo skirta alternatyvi sankcija, įskaitant suteikiančiajai institucijai skirtos baudos dydį, turi būti motyvuojama teismo sprendime."
    },
    {
      "provision_ref": "art78",
      "chapter": "Vi SKYRIUS GINČŲ NAGRINĖJIMAS, ŽALOS ATLYGINIMAS, KONCESIJOS SUTARTIES PRIPAŽINIMAS NEGALIOJANČIA, ALTERNATYVIOS SANKCIJOS",
      "section": "78",
      "title": "78 straipsnis. Žalos atlyginimas dėl šio įstatymo reikalavimų nesilaikymo",
      "content": "1. Teismas tenkina ekonominės veiklos vykdytojo reikalavimą tik dėl žalos atlyginimo, jeigu koncesijos sutartis jau sudaryta ir buvo laikomasi šio įstatymo 51 straipsnio, 58 straipsnio 1 dalies, 60 straipsnio 3 ir 7 dalių, 73 straipsnio, 74 straipsnio 2 dalies, 75 straipsnio 2 dalies, 76 straipsnio 1 ir 2 dalių, 77 straipsnio nuostatų.\n\n2. Ekonominės veiklos vykdytojas, kreipdamasis į teismą dėl žalos atlyginimo, gali reikalauti atlyginti tiesioginius ar netiesioginius nuostolius, kurių atsirado dėl to, kad suteikiančioji institucija ar įgaliotoji institucija nesilaikė šio įstatymo reikalavimų. Kai ekonominės veiklos vykdytojas reikalauja atlyginti žalą, kuri apima ir tiesioginius, ir netiesioginius nuostolius, teismas tenkina didesnės vertės reikalavimą.\n\n3. Kai reikalaujama atlyginti žalą, kuri yra tokio paties dydžio kaip paraiškos arba pasiūlymo parengimo, arba dalyvavimo koncesijos suteikimo procedūroje išlaidos, žalos atlyginimo reikalaujantis ekonominės veiklos vykdytojas turi įrodyti žalos dydį, taip pat tai, kad buvo pažeisti šio įstatymo reikalavimai ir kad dėl šio pažeidimo jis neteko galimybės sudaryti koncesijos sutartį.\n\nSkelbiu šį Lietuvos Respublikos Seimo priimtą įstatymą.\n\nRESPUBLIKOS PREZIDENTAS                                                         ALGIRDAS BRAZAUSKAS\n\nLietuvos Respublikos\nkoncesijų įstatymo\n1 priedas\n\nLIETUVOS RESPUBLIKOS KONCESIJŲ ĮSTATYMO 3 STRAIPSNIO 4 DALYJE NURODYTŲ VEIKLOS RŪŠIŲ SĄRAŠAS\n\nEil. Nr.\nVeiklos rūšys pagal Europos Bendrijos statistinį ekonominės veiklos rūšių klasifikatorių (NACE 1 red.)\nKodas pagal Bendrąjį viešųjų pirkimų žodyną (BVPŽ)\n\nF SEKCIJA\nSTATYBA\n\nSkyrius\nGrupė\nKlasė\nPavadinimas\nPastabos\n\n1.\n45\n\nStatyba\nŠis skyrius apima naujų pastatų statybą ir darbus, atnaujinimą ir įprastus remonto darbus.\n45000000\n\n2.\n\n45.1\n\nStatybvietės paruošimas\n\n45100000\n\n3.\n\n45.11\nPastatų nugriovimas, išardymas; grunto pervežimas\nŠi klasė apima: – pastatų ir kitų statinių nugriovimą, – statybviečių valymą, – grunto pervežimą: iškasimą, užkasimą, statybvietės išlyginimą, griovių kasimą, akmenų pašalinimą, sprogdinimą ir t. t., – vietovės paruošimą kasybos darbams: – nuodangos pašalinimą ir kitokį statybviečių bei kasybos darbų plėtojimą bei ruošimą. Ši klasė taip pat apima: – statybviečių drenažą, – žemės ir miškų ūkio paskirties naudmenų drenažą.\n45110000\n\n4.\n\n45.12\nŽvalgomasis gręžimas\nŠi klasė apima: – žvalgomąjį gręžimą ir gręžinių atrinkimą statybinėms, geofizinėms, geologinėms ar panašioms reikmėms. Ši klasė neapima: – naftos ir gamtinių dujų pramoninės gavybos gręžinių gręžimo (žr. 11.20), – vandens gręžinių gręžimo (žr. 45.25), – šachtų įrengimo (žr. 45.25), – naftos ir gamtinių dujų telkinių žvalgymo, geofizinių, geologinių ir seisminių matavimų (žr. 74.20).\n45120000\n\n5.\n\n45.2\n\nPastatų ar jų dalių statyba; civilinė inžinerija\n\n45200000\n\n6.\n\n45.21\nBendroji pastatų statyba ir civilinės inžinerijos darbai\nŠi klasė apima: – visų rūšių pastatų statybą, civilinės inžinerijos statinių statybą: – tiltus, įskaitant tuos, kurie skirti estakadinėms magistralėms, viadukams, tuneliams ir požeminėms perėjoms, – ilgus nuotolių vamzdynus ir elektros linijas, – miesto vamzdynų, miesto komunikacijų ir elektros linijas, – papildomus miesto darbus, – surenkamų statinių statymą ir įrengimą statybvietėje. Ši klasė neapima: – paslaugų, susijusių su naftos ir gamtinių dujų gavyba (žr. 11.20), – surenkamų statinių, kurių dalys nėra betoninės ir yra pačių pagamintos, įrengimo statybvietėje (žr. 20, 26 ir 28 skyrius), – stadionų, plaukimo baseinų, sporto salių, teniso ir golfo aikštelių ir kitų sportui skirtų įrenginių statybos darbų (išskyrus pastatų statybos darbus) (žr. 45.23), – pastatų įrengimo (žr. 45.3), – pastatų apdailos (žr. 45.4), – architektūrinės ir inžinerinės veiklos (žr. 74.20), – statybos projektų valdymo (žr. 74.20).\n45210000, išskyrus: 45213316, 45220000, 45231000, 45232000\n\n7.\n\n45.22\nStogų dangos ir stogo konstrukcijų įrengimas\nŠi klasė apima: – stogų įrengimą, – stogo dangų įrengimą, – sandarinimą.\n45261000\n\n8.\n\n45.23\nAutomagistralių, kelių tiesimas, aerodromų ir sporto įrenginių statyba\nŠi klasė apima: – automagistralių, gatvių, kelių, kitų transporto ir pėsčiųjų kelių statybą, – geležinkelių statybą, – oro uosto pakilimo takų statybą, – stadionų, plaukimo baseinų, sporto salių, teniso ir golfo aikštelių statybą ir kitų sportui skirtų įrenginių statybos darbus (išskyrus pastatų statybos darbus), – kelių ir stovėjimo aikštelių ženklinimą. Ši klasė neapima pirminio grunto pervežimo (žr. 45.11).\n45212212 ir DA03 45230000, išskyrus: 45231000, 45232000, 45234115\n\n9.\n\n45.24\nVandens statinių statyba\nŠi klasė apima: – statybą: – vandens kelių, uostų ir upių darbų, poilsinių prieplaukų (valčių prieplaukų), šliuzų ir t. t., – užtvankų ir nutekamųjų griovių, – dugno valymo darbus, – darbus po vandeniu.\n45240000\n\n10.\n\n45.25\nKiti statybos darbai, įskaitant specialiuosius profesinius darbus\nŠi klasė apima: – statybos darbus, kurie apima vieną konkrečią statybos sritį ir kuriems atlikti reikia specialių žinių arba įrangos, – pamatų įrengimą, įskaitant polių įleidimą, – vandens šulinių gręžimą ir statybą, šachtų įrengimą, – ne savos gamybos plieno detalių montavimą, – plieno lankstymą, – mūrijimą ir grindimą, – pastolių ir darbo platformų įrengimą ir išardymą, įskaitant pastolių ir darbo platformų nuomą, – kaminų ir pramoninių krosnių įrengimą. Ši klasė neapima pastolių nuomos be jų įrengimo ir išardymo (žr. 71.32).\n45250000, 45262000\n\n11.\n\n45.3\n\nPastatų įrengimas\n\n45300000\n\n12.\n\n45.31\nElektros laidų ir kitokios armatūros įrengimas\nŠi klasė apima: įrengimą pastatuose ar kituose statiniuose: – elektros laidų ir armatūros, – telekomunikacijos sistemų, – elektrinių šildymo sistemų, – radijo ir televizijos antenų (gyvenamiesiems namams), – priešgaisrinės signalizacijos, – įsilaužimo signalizacijos sistemų, – liftų ir eskalatorių, – žaibolaidžių ir t. t.\n45213316, 45310000, išskyrus 45316000\n\n13.\n\n45.32\nVeikla, susijusi su izoliacijos darbais\nŠi klasė apima šiluminės, garso arba vibracijos izoliacijos įrengimą pastatuose arba kituose statiniuose. Ši klasė neapima sandarinimo darbų (žr. 45.22).\n45320000\n\n14.\n\n45.33\nSantechnikos darbai\nŠi klasė apima: – šiuos darbus pastatuose arba kituose statiniuose: – santechnikos ir sanitarijos įrangos montavimą, – dujotiekio armatūros įrengimą, – šildymo, vėdinimo, šaldymo ar kondicionavimo įrangos ir kanalų įrengimą, – automatinių gesinimo sistemų įrengimą. Ši klasė neapima elektrinių šildymo sistemų įrengimo (žr. 45.31).\n45330000\n\n15.\n\n45.34\nKiti pastatų įrengimo darbai\nŠi klasė apima: – kelių, geležinkelių, oro ir jūrų uostų apšvietimo ir signalų sistemų įrengimą, – armatūros ir armatūros reikmenų pastatuose ir kituose statiniuose įrengimą (niekur kitur nepriskirta).\n45234115, 45316000, 45340000\n\n16.\n\n45.4\n\nPastatų apdaila\n\n45400000\n\n17.\n\n45.41\nTinkavimas\nŠi klasė apima vidaus ir išorės tinkavimo ar gipso klojimo darbus pastatuose ir kituose statiniuose, įskaitant grebėstų medžiagas.\n45410000\n\n18.\n\n45.42\nStaliaus dirbinių įrengimas\nŠi klasė apima: – ne savos gamybos durų, langų, durų ir langų rėmų, sumontuojamųjų virtuvių, laiptinių, parduotuvių armatūros ir pan. iš medžio arba kitų medžiagų įrengimą, – vidaus apdailos darbus, pavyzdžiui, lubų, medinių sienų dangų, slankiųjų pertvarų ir t. t. įrengimą. Ši klasė neapima parketo ir kitokių medinių grindų dangų klojimo (žr. 45.43).\n45420000\n\n19.\n\n45.43\nGrindų ir sienų dengimas\nŠi klasė apima: – šiuos klojimo, dengimo, kabinimo arba tiesimo darbus pastatuose ar kituose statiniuose: – keraminių, betoninių arba graviruoto akmens sienų arba grindų plytelių klojimą, – parketo ir kitokių medinių grindų dangų, kiliminių ir linoleumo grindų dangų klojimą, įskaitant pagamintas iš gumos arba plastiko grindų dangas, – mozaikinio betono, marmuro, granito arba skalūno grindų dangų klojimą arba sienų dangų įrengimą, – tapetų klijavimą.\n45430000\n\n20.\n\n45.44\nDažymas ir stiklinimas\nŠi klasė apima: – pastatų išorės ir vidaus dažymą, – civilinės inžinerijos konstrukcijų dažymą, – stiklų, veidrodžių ir pan. įrengimą. Ši klasė neapima langų montavimo (žr. 45.42).\n45440000\n\n21.\n\n45.45\nKiti statybos apdailos darbai\nŠi klasė apima: – privačių baseinų įrengimą, – pastatų valymo garais, smėliasraučiu ir panašius pastatų išorės darbus, – kitus pastatų apdailos ir užbaigimo darbus (niekur kitur nepriskirtus). Ši klasė neapima pastatų ir kitų statinių vidaus valymo darbų (žr. 74.70).\n45212212 ir DA04 45450000\n\n22.\n\n45.5\n\nStatybos ar griovimo įrenginių nuoma (su operatorių samdymu)\n\n45500000\n\n23.\n\n45.50\nStatybos ar griovimo įrenginių nuoma (su operatorių samdymu)\nŠi klasė neapima statybos ar griovimo mašinų ir įrenginių nuomos nesamdant operatorių (žr. 71.32).\n45500000\n\nJeigu apibrėžtys Bendrajame viešųjų pirkimų žodyne ir Europos Bendrijos statistiniame ekonominės veiklos rūšių klasifikatoriuje, nustatytame 1990 m. spalio 9 d. Tarybos reglamentu (EEB) Nr. 3037/90 dėl statistinio Europos Bendrijos ekonominės veiklos rūšių klasifikatoriaus (OL 1990 L 293, p. 1), skiriasi, taikoma Bendrojo viešųjų pirkimų žodyno nomenklatūra.\n\nLietuvos Respublikos\nkoncesijų įstatymo\n2 priedas\n\nSUTEIKIANČIŲJŲ INSTITUCIJŲ VYKDOMA VEIKLA, KAIP NURODYTA LIETUVOS RESPUBLIKOS KONCESIJŲ ĮSTATYMO 15 STRAIPSNIO 1 DALYJE\n\n1. Dujų ir šilumos srityje:\n\n1) fiksuotų tinklų, kurių paskirtis – teikti paslaugą visuomenei, suteikimui ar eksploatavimui, kiek tai susiję su dujų ar šilumos gamyba, transportavimu ar paskirstymu;\n\n2) dujų arba šilumos tiekimui tokiems fiksuotiems tinklams. Šiame įstatyme tiekimas apima dujų generavimą ir (ar) gamybą, didmeninę ir mažmeninę prekybą jomis. Dujų gamyba gavybos būdu patenka į šio priedo 4 dalies taikymo sritį;\n\n3) šio įstatymo 15 straipsnio 1 dalies 2 ir 3 punktuose nurodytos suteikiančiosios institucijos, vykdančios vieną iš šiame priede nurodytų rūšių veiklą, ir suteikiančiosios institucijos, nurodytos šio įstatymo 15 straipsnio 1 dalies 5 punkte, vykdomas dujų ar šilumos tiekimas fiksuotiems tinklams, kuriais teikiama paslauga visuomenei, nėra laikomas atitinkama veikla, kaip apibrėžta šios dalies 1 ir 2 punktuose, jeigu suteikiančiosios institucijos vykdoma dujų ar šilumos gamyba yra neišvengiama veiklos, kuri nėra nurodyta šioje dalyje arba šio priedo 2 ir 3 dalyse, vykdymo pasekmė ir tiekimu viešajam tinklui siekiama tik ekonominiu požiūriu pasinaudoti tokia gamyba ir toks tiekimas sudaro ne daugiau kaip 20 procentų tos suteikiančiosios institucijos apyvartos, remiantis 3 ankstesnių metų, įskaitant einamuosius metus, vidurkiu.\n\n2. Elektros energijos srityje:\n\n1) fiksuotų tinklų, kurių paskirtis – teikti paslaugą visuomenei, suteikimui ar eksploatavimui, kiek tai susiję su elektros energijos gamyba, transportavimu ar paskirstymu;\n\n2) elektros energijos tiekimui tokiems fiksuotiems tinklams. Šiame įstatyme elektros energijos tiekimas apima elektros energijos generavimą ir (ar) gamybą, taip pat didmeninę ir mažmeninę prekybą elektros energija;\n\n3) šio įstatymo 15 straipsnio 1 dalies 2 ir 3 punktuose nurodytos suteikiančiosios institucijos, vykdančios vieną iš šiame priede nurodytų rūšių veiklą, ir suteikiančiosios institucijos, nurodytos šio įstatymo 15 straipsnio 1 dalies 5 punkte, vykdomas elektros energijos tiekimas tinklams, kuriais teikiama paslauga visuomenei, nėra laikomas atitinkama veikla, kaip apibrėžta šio priedo 1 punkte, jeigu ta suteikiančioji institucija gamina elektros energiją, nes jos vartojimas yra būtinas veiklai, kuri nėra nurodyta šioje dalyje arba šio priedo 1 ir 3 dalyse, vykdyti ir tiekimas viešajam tinklui priklauso tik nuo tos suteikiančiosios institucijos vartojimo ir neviršijo 30 procentų bendro tos suteikiančiosios institucijos pagamintos energijos kiekio, remiantis 3 ankstesnių metų, įskaitant einamuosius metus, vidurkiu.\n\n3. Veiklos rūšims, susijusioms su tinklų, kuriais teikiama paslauga visuomenei vežimo geležinkeliais, automatinėmis sistemomis, tramvajais, troleibusais, autobusais arba lynų kelio transportu srityje, suteikimu arba eksploatavimu. Transporto paslaugų srityje laikoma, kad tinklas egzistuoja, kai paslauga yra teikiama laikantis valstybės narės kompetentingos valdžios institucijos nustatytų eksploatavimo sąlygų, pavyzdžiui, sąlygų, susijusių su maršrutais, kurie turi būti aptarnaujami, pajėgumais, kurie turi būti užtikrinti, arba paslaugos teikimo dažnumu.\n\n4. Veiklos rūšims, susijusioms su geografinės vietovės eksploatavimu siekiant vežėjams oru, jūra arba vidaus vandenų keliais suteikti oro uostus, jūrų ar vidaus vandenų uostus arba kitą terminalų infrastruktūrą.\n\n5. Veiklos rūšims, susijusioms su:\n\n1) pašto paslaugų teikimu;\n\n2) kitų negu pašto paslaugų teikimu, jeigu tokias paslaugas teikiantis asmuo taip pat teikia pašto paslaugas, kaip apibrėžta šios dalies 3 punkto b papunktyje, ir jeigu dėl paslaugų, kurioms taikomas šios dalies 3 punkto b papunktis, nėra įvykdytos Lietuvos Respublikos pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo 27 straipsnio 1 ir 2 dalyse nustatytos sąlygos;\n\n3) šiame įstatyme, nedarant poveikio Lietuvos Respublikos pašto įstatymui (toliau – Pašto įstatymas):\n\na) pašto siunta – bet kokio svorio adresuota ir išsiųsti paruošta siunta. Be korespondencijos siuntų, tokiomis siuntomis taip pat laikomos, pavyzdžiui, knygos, katalogai, laikraščiai, periodiniai spaudiniai ir pašto siuntiniai su prekėmis, turinčiomis komercinę vertę ar jos neturinčiomis, nepriklausomai nuo svorio;\n\nb) pašto paslaugos – paslaugos, kurias sudaro pašto siuntų surinkimas, rūšiavimas, vežimas ir pristatymas. Jos apima paslaugas, kurios priklauso universaliosioms pašto paslaugoms, kaip apibrėžta Lietuvos Respublikos pašto įstatyme, ir paslaugas, kurios nepriklauso universaliosioms pašto paslaugoms, kaip apibrėžta Pašto įstatyme;\n\nc) kitos negu pašto paslaugos – paslaugos, teikiamos šiose srityse: pašto paslaugų valdymo paslaugos (paslaugos, teikiamos prieš išsiuntimą ir po jo, įskaitant siuntų skyriaus valdymo paslaugas); paslaugos, susijusios su šio punkto a papunktyje nenurodytomis pašto siuntomis, pavyzdžiui, tiesioginis neadresuotų pašto siuntų pristatymas.\n\n6. Veiklos rūšims, susijusioms su geografinės vietovės eksploatavimu tokiu tikslu:\n\n1) naftos arba dujų gavybai;\n\n2) anglių ar kito kietojo kuro žvalgymui arba gavybai.\n\nLietuvos Respublikos\nkoncesijų įstatymo\n3 priedas\n\nLIETUVOS RESPUBLIKOS KONCESIJŲ ĮSTATYMO 15 STRAIPSNIO 3 DALIES 2 PUNKTE NURODYTI TEISĖS AKTAI IR PROCEDŪRŲ SĄRAŠAS\n\nProcedūrų, kuriomis iš anksto užtikrinamas tinkamas skaidrumas, skirtų kitų Europos Sąjungos teisėkūros procedūra priimamų aktų pagrindu išduoti leidimus, kurie nėra laikomi specialiosiomis ar išimtinėmis teisėmis, kaip apibrėžta šiame įstatyme, sąrašas:\n\n1) leidimų eksploatuoti gamtinių dujų įrengimus išdavimas pagal Lietuvos Respublikos gamtinių dujų įstatyme nustatytas procedūras;\n\n2) leidimų statyti naujus elektros energijos gamybos įrenginius išdavimas arba kvietimas pateikti pasiūlymus dėl naujų elektros energijos gamybos įrenginių statybos pagal Lietuvos Respublikos energetikos įstatyme ar Lietuvos Respublikos atsinaujinančių išteklių energetikos įstatyme nustatytas procedūras;\n\n3) teisės teikti pašto paslaugą suteikimas pagal Lietuvos Respublikos pašto įstatyme nustatytas procedūras. Ši nuostata netaikoma įpareigojimo teikti universaliąją pašto paslaugą suteikimui;\n\n4) leidimų vykdyti su angliavandenilių eksploatavimu susijusią veiklą išdavimo procedūra pagal Lietuvos Respublikos žemės gelmių įstatyme nustatytas procedūras;\n\n5) viešojo paslaugų pirkimo sutartys, kaip apibrėžta 2007 m. spalio 23 d. Europos Parlamento ir Tarybos reglamente (EB) Nr. 1370/2007 dėl keleivinio geležinkelių ir kelių transporto viešųjų paslaugų ir panaikinančiame Tarybos reglamentus (EEB) Nr. 1191/69 ir (EEB) Nr. 1107/70, keleivinio autobusų, tramvajų, geležinkelių ar metro transporto viešosioms paslaugoms teikti, kurios buvo suteiktos konkurso tvarka pagal šio reglamento 5 straipsnio 3 dalį, jeigu jo trukmė atitinka šio reglamento 4 straipsnio 3 arba 4 dalį.\n\nLietuvos Respublikos\nkoncesijų įstatymo\n4 priedas\n\nLIETUVOS RESPUBLIKOS KONCESIJŲ ĮSTATYMO 29 STRAIPSNIO 1 DALIES 2 PUNKTE NURODYTOS SOCIALINĖS IR KITOS SPECIALIOS PASLAUGOS\n\nKodas pagal Bendrąjį viešųjų pirkimų žodyną (BVPŽ)\nPaslaugų pavadinimas\n\n79611000-0; 75200000-8; 75231200-6; 75231240-8; 79622000-0 [Namų ūkio pagalbinių darbininkų parūpinimo paslaugos]; 79624000-4 [Slaugos personalo parūpinimo paslaugos] ir 79625000-1 [Medicinos personalo parūpinimo paslaugos] nuo 85000000-9 iki 85323000-9; 85143000-3; 98133100-5; 98133000-4; 98200000-5; 98500000-8 [Privatūs namų ūkiai, samdantys namų ūkio darbininkus] ir nuo 98513000-2 iki 98514000-9 [Namų ūkių darbo jėgos paslaugos, namų ūkių agentūrų darbuotojų paslaugos, namų ūkių raštinės darbuotojų paslaugos, namų ūkių laikinųjų darbuotojų paslaugos, pagalbos namuose paslaugos ir namų ūkio paslaugos]\nSveikatos, socialinės ir susijusios paslaugos\n\n85321000-5 ir 85322000-2; 75000000-6 [Administracinės, gynybos ir socialinės apsaugos paslaugos]; 75121000-0; 75122000-7; 75124000-1; nuo 79995000-5 iki 79995200-7; nuo 80000000-4 [Švietimo ir mokymo paslaugos] iki 80660000-8; nuo 92000000-1 iki 92342200-2; nuo 92360000-2 iki 92700000-8; 79950000-8 [Parodų, mugių ir kongresų organizavimo paslaugos]; 79951000-5 [Seminarų organizavimo paslaugos]; 79952000-2 [Su renginiais susijusios paslaugos]; 79952100-3 [Kultūrinių renginių organizavimo paslaugos]; 79953000-9 [Festivalių organizavimo paslaugos]; 79954000-6 [Pobūvių organizavimo paslaugos]; 79955000-3 [Madų šou organizavimo paslaugos]; 79956000-0 [Mugių ir parodų organizavimo paslaugos]\nAdministracinės, socialinės, švietimo, sveikatos priežiūros ir kultūros paslaugos\n\n75300000-9\nPrivalomojo socialinio draudimo paslaugos (Lietuvos Respublikos koncesijų įstatymas netaikomas, jeigu šios paslaugos yra organizuojamos kaip viešojo intereso neekonominės paslaugos. Valstybė gali laisvai pasirinkti būdą, kaip organizuoti privalomųjų socialinių paslaugų arba kitų paslaugų teikimą – ar jas teikti kaip viešojo intereso ekonomines paslaugas ar kaip viešojo intereso neekonomines paslaugas)\n\n75310000-2; 75311000-9; 75312000-6; 75313000-3; 75313100-4; 75314000-0; 75320000-5; 75330000-8; 75340000-1\nIšmokų paslaugos\n\n98000000-3; 98120000-0; 98132000-7; 98133110-8 ir 98130000-3\nKitos bendruomenės, socialinės ir asmeninės aptarnavimo paslaugos, įskaitant profesinių organizacijų, politinių organizacijų, jaunimo asociacijų ir kitų narystės organizacijų teikiamas paslaugas\n\n98131000-0\nReliginės paslaugos\n\nNuo 55100000-1 iki 55410000-7; nuo 55521000-8 iki 55521200-0 [55521000-8 Pagaminto valgio tiekimo privatiems namų ūkiams paslaugos,  55521100-9 Skubaus valgių pristatymo į namus paslaugos, 55521200-0 Maisto pristatymo paslaugos]; 55520000-1 [Pagaminto valgio tiekimo paslaugos]; 55522000-5 [Pagaminto valgio tiekimo transporto įmonėms paslaugos]; 55523000-2 [Pagaminto valgio tiekimo kitoms įmonėms ar kitoms institucijoms paslaugos]; 55524000-9 [Pagaminto valgio tiekimo mokykloms paslaugos]; 55510000-8 [Valgyklų paslaugos]; 55511000-5 [Valgyklų ir kitų ribotos klientūros užkandinių paslaugos]; 55512000-2 [Valgyklų valdymo paslaugos]; 55523100-3 [Maisto mokykloms paslaugos]\nViešbučių ir restoranų paslaugos\n\n79100000-5–79140000-7; 75231100-5\nTeisinės paslaugos, išskyrus tas, kurios nepatenka į taikymo sritį pagal Lietuvos Respublikos koncesijų įstatymo 6 straipsnio 4 punktą\n\nNuo 75100000-7 iki 75120000–3; 75123000-4; nuo 75125000-8 iki 75131000-3\nKitos administracinės ir valdžios paslaugos\n\n75200000-8–75231000-4\nPaslaugų teikimas bendruomenei\n\nNuo 75231210-9 iki 75231230-5; nuo 75240000-0 iki 75252000-7; 794300000-7; 98113100-9\nKalėjimų paslaugos, visuomenės saugumo ir gelbėjimo paslaugos, išskyrus tas, kurios nepatenka į taikymo sritį pagal Lietuvos Respublikos koncesijų įstatymo 6 straipsnio 8 punktą\n\nNuo 79700000-1 iki 79721000-4 [Tyrimo ir apsaugos paslaugos, apsaugos paslaugos, signalizacijos sistemų stebėsenos paslaugos, apsaugos paslaugos, stebėjimo paslaugos, suradimo sistemų paslaugos, pasislėpusių asmenų radimo paslaugos, patrulių paslaugos, tapatybės kortelių išleidimo paslaugos, tyrimo paslaugos ir detektyvų agentūrų paslaugos]; 79722000-1 [Grafologijos paslaugos]; 79723000-8 [Atliekų analizės paslaugos]\nTyrimo ir apsaugos paslaugos\n\n64000000-6 [Pašto ir telekomunikacijų paslaugos]; 64100000-7 [Pašto ir kurjerių paslaugos]; 64110000-0 [Pašto paslaugos]; 64111000-7 [Pašto paslaugos, susijusios su laikraščiais ir periodiniais leidiniais]; 64112000-4 [Pašto paslaugos, susijusios su laiškais]; 64113000-1 [Pašto paslaugos, susijusios su siuntiniais]; 64114000-8 [Pašto skyrių langelių paslaugos]; 64115000-5 [Pašto dėžučių nuoma]; 64116000-2 [Pašto paslaugos „iki pareikalavimo“]; 64122000-7 [Vidaus pašto ir kurjerių paslaugos]\nPašto paslaugos\n\n50116510-9 [Padangų restauravimo paslaugos]; 71550000-8 [Kalvystės paslaugos]\nĮvairios paslaugos\n\n98900000-2 [Ekstrateritorialių organizacijų ir įstaigų paslaugos] ir 98910000-5 [Specifinės tarptautinių organizacijų ir institucijų paslaugos]\nTarptautinės paslaugos\n\nLietuvos Respublikos\nkoncesijų įstatymo\n5 priedas\n\nLIETUVOS RESPUBLIKOS KONCESIJŲ ĮSTATYMO 14 STRAIPSNIO 7 DALYJE NURODYTŲ TARPTAUTINIŲ SOCIALINIŲ IR APLINKOS APSAUGOS KONVENCIJŲ SĄRAŠAS\n\nPakeistas priedo pavadinimas:\nNr. XIV-3042, 2024-10-17, paskelbta TAR 2024-10-24, i. k. 2024-18466\n\n1. Tarptautinės darbo organizacijos 1930 m. birželio 10 d. konvencija Nr. 29 dėl priverstinio ar privalomojo darbo.\n\n2.  Tarptautinės darbo organizacijos 1948 m. birželio 17 d. konvencija Nr. 87 dėl asociacijų laisvės ir teisės jungtis į organizacijas gynimo.\n\n3. Tarptautinės darbo organizacijos 1949 m. liepos 1 d. konvencija Nr. 98 dėl teisės jungtis į organizacijas ir vesti kolektyvines derybas principų taikymo.\n\n4. Tarptautinės darbo organizacijos 1951 m. birželio 29 d. konvencija Nr. 100 dėl vienodo atlyginimo vyrams ir moterims už lygiavertį darbą.\n\n5. Tarptautinės darbo organizacijos 1957 m. birželio 25 d. konvencija Nr. 105 dėl priverstinio darbo panaikinimo.\n\n6. Tarptautinės darbo organizacijos 1958 m. birželio 25 d. konvencija Nr. 111 dėl diskriminacijos darbo ir profesinės veiklos srityje.\n\n7. Tarptautinės darbo organizacijos 1973 m. birželio 26 d. konvencija Nr. 138 dėl minimalaus įdarbinimo amžiaus.\n\n8. 1985 m. kovo 22 d. Vienos konvencija dėl ozono sluoksnio apsaugos ir jos 1987 m. rugsėjo 16 d. Monrealio protokolas dėl ozono sluoksnį ardančių medžiagų.\n\n9. 1989 m. kovo 22 d. Bazelio konvencija dėl pavojingų atliekų tarpvalstybinių pervežimų bei jų tvarkymo kontrolės (Bazelio konvencija).\n\n10. 1998 m. rugsėjo 10 d. Roterdamo konvencija dėl sutikimo, apie kurį pranešama iš anksto, procedūros, taikomos tam tikroms pavojingoms cheminėms medžiagoms ir pesticidams tarptautinėje prekyboje, ir jos 3 regioniniai protokolai.\n\n11. Tarptautinės darbo organizacijos 1999 m. birželio 17 d. konvencija Nr. 182 dėl nepriimtino vaikų darbo uždraudimo ir neatidėliotinų veiksmų tokiam darbui panaikinti.\n\n12. 2001 m. gegužės 22 d. Stokholmo konvencija dėl patvariųjų organinių teršalų.\n\n6 priedas. Neteko galios nuo 2023-01-01\nPriedo naikinimas:\nNr. XIV-1676, 2022-12-13, paskelbta TAR 2022-12-29, i. k. 2022-27267\n\nLietuvos Respublikos\nkoncesijų įstatymo\n7 priedas\n\nĮGYVENDINAMI EUROPOS SĄJUNGOS TEISĖS AKTAI\n\n1. 2014 m. vasario 26 d. Europos Parlamento ir Tarybos direktyva 2014/23/ES dėl koncesijos sutarčių suteikimo (OL 2014 L 94, p. 1).\n\n2. 2014 m. balandžio 16 d. Europos Parlamento ir Tarybos direktyva 2014/55/ES dėl elektroninių sąskaitų faktūrų naudojimo viešuosiuose pirkimuose (OL 2014 L 133, p. 1).\nPapildyta punktu:\nNr. XIII-2160, 2019-05-30, paskelbta TAR 2019-06-10, i. k. 2019-09413"
    }
  ],
  "definitions": [
    {
      "term": "Centrinė viešųjų pirkimų informacinė sistema",
      "definition": "Viešųjų pirkimų tarnybos tvarkoma informacinė sistema, kuria suteikiamos elektroninės priemonės:\n\n1) koncesijų skelbimams ir ataskaitoms teikti bei tvarkyti;\n\n2) koncesijų suteikimo procedūroms atlikti;\n\n3) koncesijos dokumentams, koncesijos sutartims ir kitai informacijai apie koncesijas skelbti;\n\n4) koncesijos dokumentams archyvuoti ir saugoti.",
      "source_provision": "art3"
    },
    {
      "term": "Darbas",
      "definition": "statybos arba civilinės inžinerijos darbų visumos rezultatas, kurio savaime pakanka ekonominei ar techninei funkcijai atlikti.",
      "source_provision": "art3"
    },
    {
      "term": "Darbų koncesija",
      "definition": "koncesija, kurios dalykas yra leidimas vykdyti darbus ir eksploatuoti darbų rezultatus.",
      "source_provision": "art3"
    },
    {
      "term": "Darbų vykdymas",
      "definition": "darbų, susijusių su viena iš šio įstatymo 1 priede nurodytų veiklos rūšių, vykdymas arba projektavimas ir darbų vykdymas, arba darbų, atitinkančių suteikiančiosios institucijos reikalavimus, turinčius lemiamą įtaką darbo pobūdžiui ar projektavimui, vykdymas bet kokiomis priemonėmis.",
      "source_provision": "art3"
    },
    {
      "term": "Elektroninės priemonės",
      "definition": "kaip apibrėžta Lietuvos Respublikos viešųjų pirkimų įstatyme (toliau – Viešųjų pirkimų įstatymas).",
      "source_provision": "art3"
    },
    {
      "term": "Ekonominės veiklos vykdytojas",
      "definition": "fizinis asmuo, juridinis asmuo, kita organizacija ar tokių asmenų grupė, įskaitant laikinus juridinių asmenų susivienijimus, kurie rinkoje siūlo vykdyti darbus ir (ar) sukurti darbą, tiekti prekes ar teikti paslaugas.",
      "source_provision": "art3"
    },
    {
      "term": "Informacinė sistema „E. sąskaita“",
      "definition": "valstybės informacinė sistema, skirta koncesininkams informacinių technologijų priemonėmis parengti, pateikti ir išsaugoti su koncesijų sutarčių vykdymu susijusias sąskaitas, taip pat gauti informaciją apie suteikiančiajai institucijai pateiktų sąskaitų apmokėjimą.\nPapildyta straipsnio dalimi:\nNr. XIII-2160, 2019-05-30, paskelbta TAR 2019-06-10, i. k. 2019-09413",
      "source_provision": "art3"
    },
    {
      "term": "Inovacija",
      "definition": "kaip apibrėžta Viešųjų pirkimų įstatyme.",
      "source_provision": "art3"
    },
    {
      "term": "Išimtinė teisė",
      "definition": "įstatymuose nustatyta teisė, kuria siekiama tam tikrą veiklą leisti vykdyti vieninteliam ekonominės veiklos vykdytojui ir kuria daromas esminis poveikis kitų ekonominės veiklos vykdytojų galimybėms vykdyti tokią veiklą.",
      "source_provision": "art3"
    },
    {
      "term": "Išsamus įsipareigojamasis pasiūlymas",
      "definition": "ekonominės veiklos vykdytojo raštu teikiamas siūlymas atlikti darbus ir (ar) teikti paslaugas pagal suteikiančiosios institucijos nustatytas koncesijos suteikimo sąlygas.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267",
      "source_provision": "art3"
    },
    {
      "term": "Koncesija",
      "definition": "suteikiančiosios institucijos koncesininkui pagal šį įstatymą ir sudaromą sutartį suteikiamas leidimas vykdyti ekonominę veiklą, apimančią paslaugų teikimą ir (ar) darbų vykdymą, ir (ar) viešųjų paslaugų teikimą, kai koncesininkas prisiima visą ar didžiąją dalį su tokia veikla susijusios rizikos bei atitinkamas teises ir pareigas, o jo atlygį už tokią veiklą sudaro tik teisės užsiimti atitinkama veikla suteikimas ir pajamos iš tokios veiklos arba tokios teisės suteikimas ir pajamos iš tokios veiklos kartu su atlygiu, mokamu koncesininkui suteikiančiosios institucijos, atsižvelgiant į jos prisiimtą riziką.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267",
      "source_provision": "art3"
    },
    {
      "term": "Koncesijos dalyvis (toliau",
      "definition": "dalyvis) – paraišką ar pasiūlymą koncesijos suteikimo procedūroje pateikęs ekonominės veiklos vykdytojas.",
      "source_provision": "art3"
    },
    {
      "term": "Koncesijos dokumentai",
      "definition": "suteikiančiosios institucijos teikiamas ar nurodomas dokumentas, kuriame aprašomi arba nustatomi koncesijos ar koncesijos suteikimo procedūros elementai, koncesijos skelbimas, techninė specifikacija, aprašomasis dokumentas, koncesijos sutarties projektas, dalyvių dokumentų teikimo tvarka, informacija apie koncesijai taikomus reikalavimus ir kiti dokumentai, dokumentų paaiškinimai (patikslinimai).",
      "source_provision": "art3"
    },
    {
      "term": "Koncesijos iniciatorius (toliau",
      "definition": "iniciatorius) – suteikiančiosios institucijos darbuotojas, kuris nurodo poreikį sudaryti koncesijos sutartį ir (ar) parengia techninę specifikaciją ir (ar) jos projektą.\nPapildyta straipsnio dalimi:\nNr. XIII-2160, 2019-05-30, paskelbta TAR 2019-06-10, i. k. 2019-09413",
      "source_provision": "art3"
    },
    {
      "term": "Koncesijos sutarties sudarymo atidėjimo terminas (toliau",
      "definition": "atidėjimo terminas) – pagal šio įstatymo reikalavimus nustatytas laikotarpis, kuris prasideda nuo pranešimo apie sprendimą sudaryti koncesijos sutartį išsiuntimo suteikiančiosios institucijos suinteresuotiems dalyviams dienos ir kuriam pasibaigus sudaroma koncesijos sutartis.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267",
      "source_provision": "art3"
    },
    {
      "term": "Koncesijos sutartis",
      "definition": "suteikiančiosios institucijos ir koncesininko raštu sudaroma sutartis, kurioje nustatomos suteikiančiosios institucijos ir koncesininko teisės ir pareigos, susijusios su koncesija, ir kitos šiame įstatyme nurodytos koncesijos sutarties sąlygos.",
      "source_provision": "art3"
    },
    {
      "term": "Koncesininkas",
      "definition": "ekonominės veiklos vykdytojas, kuriam, pasirašius koncesijos sutartį, suteikiama koncesija.",
      "source_provision": "art3"
    },
    {
      "term": "Konfidencialumo pasižadėjimas",
      "definition": "Koncesijos suteikimo komisijos (toliau – Komisija) nario, eksperto ar kito asmens rašytinis pasižadėjimas, kad jis neteiks tretiesiems asmenims informacijos, kurios atskleidimas prieštarautų šio įstatymo reikalavimams, visuomenės interesams ar pažeistų teisėtus koncesijos suteikimo procedūroje dalyvaujančių ekonominės veiklos vykdytojų ir (ar) suteikiančiosios institucijos interesus.",
      "source_provision": "art3"
    },
    {
      "term": "Kvalifikacinė atranka",
      "definition": "koncesijos suteikimo etapas, kurio metu suteikiančioji institucija pagal koncesijos dokumentuose nustatytus kvalifikacinius kriterijus atrenka dalyvius, kurie kviečiami dalyvauti tolesnėse koncesijos suteikimo procedūrose.",
      "source_provision": "art3"
    },
    {
      "term": "Nepriekaištingos reputacijos asmuo",
      "definition": "asmuo, atitinkantis visas šias sąlygas:\n\n1) kuris atitinka Lietuvos Respublikos valstybės tarnybos įstatyme nustatytus nepriekaištingos reputacijos kriterijus, keliamus asmeniui, einančiam valstybės tarnautojo pareigas;\n\n2) kuris nėra pripažintas pažeidęs Lietuvos Respublikos viešųjų ir privačių interesų derinimo įstatymą arba dėl kurio sprendimas pripažinti jį pažeidusiu šį įstatymą priimtas anksčiau kaip prieš vienus metus iki Komisijos sudarymo dienos;\n\n3) kuriam nėra paskirta administracinė nuobauda (išskyrus įspėjimą) už šio įstatymo, Viešųjų pirkimų įstatymo, Lietuvos Respublikos pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatymo, Lietuvos Respublikos viešųjų pirkimų, atliekamų gynybos ir saugumo srityje, įstatymo, šių įstatymų įgyvendinamųjų teisės aktų pažeidimą arba sprendimas dėl tokios administracinės nuobaudos paskyrimo įsiteisėjo ar asmuo įvykdė administracinį nurodymą anksčiau kaip prieš vienus metus iki Komisijos sudarymo dienos.\n\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267",
      "source_provision": "art3"
    },
    {
      "term": "Nešališkumo deklaracija",
      "definition": "Komisijos nario ar eksperto arba kito asmens pareiškimas raštu, kad jis nešališkas ekonominės veiklos vykdytojams.",
      "source_provision": "art3"
    },
    {
      "term": "Netinkama paraiška",
      "definition": "paraiška, kurią pateikęs dalyvis atitinka suteikiančiosios institucijos koncesijos dokumentuose nustatytą ekonominės veiklos vykdytojo pašalinimo pagrindą arba neatitinka šiuose dokumentuose nustatytų kvalifikacijos reikalavimų.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267",
      "source_provision": "art3"
    },
    {
      "term": "Netinkamas išsamus įsipareigojamasis pasiūlymas (toliau",
      "definition": "netinkamas pasiūlymas) – išsamus įsipareigojamasis pasiūlymas, kuris neatitinka koncesijos sutarties dalyko ir be esminių pakeitimų negalėtų patenkinti suteikiančiosios institucijos poreikių ir reikalavimų, nurodytų koncesijos dokumentuose.",
      "source_provision": "art3"
    },
    {
      "term": "Paraiška",
      "definition": "ekonominės veiklos vykdytojo raštu teikiamų dokumentų ir duomenų visuma, kuria reiškiamas pageidavimas dalyvauti koncesijos suteikimo procedūroje.",
      "source_provision": "art3"
    },
    {
      "term": "Pasiūlymas",
      "definition": "dalyvio raštu teikiamų dokumentų ir duomenų visuma, apimanti preliminarų neįsipareigojamąjį pasiūlymą ir išsamų įsipareigojamąjį pasiūlymą ir paaiškinimus.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267",
      "source_provision": "art3"
    },
    {
      "term": "Paslaugų koncesija",
      "definition": "koncesija, kurios dalykas yra leidimas teikti paslaugas ir (ar) viešąsias paslaugas, organizuoti šių paslaugų teikimą.",
      "source_provision": "art3"
    },
    {
      "term": "Preliminarus neįsipareigojamasis pasiūlymas",
      "definition": "ekonominės veiklos vykdytojo išankstinis, bet ne galutinis siūlymas vykdyti darbus, teikti paslaugas pagal suteikiančiosios institucijos nustatytas koncesijos suteikimo sąlygas, teikiamas po kvalifikacijos atrankos.",
      "source_provision": "art3"
    },
    {
      "term": "Raštu",
      "definition": "kaip apibrėžta Viešųjų pirkimų įstatyme.",
      "source_provision": "art3"
    },
    {
      "term": "Specialioji teisė",
      "definition": "įstatymuose nustatyta teisė, kuria siekiama tam tikrą veiklą leisti vykdyti dviem ar daugiau ekonominės veiklos vykdytojų ir daromas esminis poveikis kitų ekonominės veiklos vykdytojų galimybėms vykdyti tokią veiklą.",
      "source_provision": "art3"
    },
    {
      "term": "Suinteresuotas dalyvis",
      "definition": "koncesijų suteikimo dalyvis, išskyrus dalyvį, kuris galutinai pašalintas iš koncesijų suteikimo procedūros, tai yra jam pranešta apie paraiškos ar pasiūlymo atmetimą, ir kurio pašalinimas dėl pasibaigusio apskundimo termino negali būti ginčijamas arba dėl kurio pašalinimo pagrįstumo yra įsiteisėjęs teismo sprendimas.",
      "source_provision": "art3"
    },
    {
      "term": "Supaprastinta koncesija",
      "definition": "koncesija, kurios vertė yra mažesnė už šio įstatymo 3 straipsnio 29 dalyje nurodytą vertę.\nPapildyta straipsnio dalimi:\nNr. XIV-1676, 2022-12-13, paskelbta TAR 2022-12-29, i. k. 2022-27267",
      "source_provision": "art3"
    },
    {
      "term": "Tarptautinė koncesija",
      "definition": "koncesija, kurios vertė be pridėtinės vertės mokesčio yra lygi arba viršija Direktyvos 2014/23/ES 8 straipsnio 1 dalyje nustatytą koncesijos vertės ribą, kuri kas 2 metus peržiūrima, tikslinama ir skelbiama Europos Sąjungos oficialiajame leidinyje.\n\n30. Kitos šiame įstatyme vartojamos sąvokos suprantamos taip, kaip jos apibrėžiamos 2008 m. rugsėjo 24 d. Europos Parlamento ir Tarybos reglamente (EB) Nr. 1008/2008 dėl oro susisiekimo paslaugų teikimo Bendrijoje bendrųjų taisyklių, 2007 m. spalio 23 d. Europos Parlamento ir Tarybos reglamente (EB) Nr. 1370/2007 dėl keleivinio geležinkelių ir kelių transporto viešųjų paslaugų ir panaikinančiame Tarybos reglamentus (EEB) Nr. 1191/69 ir (EEB) Nr. 1107/70, keleivinio autobusų, tramvajų, geležinkelių ar metro transporto viešosioms paslaugoms teikti, kurios buvo suteiktos konkurso tvarka, Lietuvos Respublikos elektroninių ryšių įstatyme, Lietuvos Respublikos visuomenės informavimo įstatyme, Viešųjų pirkimų įstatyme, Pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatyme, Lietuvos Respublikos vidaus kontrolės ir vidaus audito įstatyme.\nStraipsnio dalies pakeitimai:\nNr. XIV-1676, 2022-12-13, paskelbta TAR 2022-12-29, i. k. 2022-27267",
      "source_provision": "art3"
    },
    {
      "term": "E. sąskaita",
      "definition": "valstybės informacinė sistema, skirta koncesininkams informacinių technologijų priemonėmis parengti, pateikti ir išsaugoti su koncesijų sutarčių vykdymu susijusias sąskaitas, taip pat gauti informaciją apie suteikiančiajai institucijai pateiktų sąskaitų apmokėjimą.",
      "source_provision": "art3"
    }
  ]
}

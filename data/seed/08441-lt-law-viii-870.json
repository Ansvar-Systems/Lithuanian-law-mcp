{
  "id": "lt-law-viii-870",
  "type": "statute",
  "title": "Lietuvos Respublikos atitikties vertinimo įstatymas",
  "short_name": "VIII-870",
  "status": "in_force",
  "issued_date": "1998-10-06",
  "in_force_date": "1998-10-21",
  "url": "https://e-tar.lt/portal/lt/legalAct/TAR.5BA7CEA07B90/gccsLiPXyu",
  "provisions": [
    {
      "provision_ref": "art1",
      "section": "1",
      "title": "1 straipsnis. Įstatymo tikslas",
      "content": "1. Šio įstatymo tikslas – reglamentuoti atitikties vertinimo objektus ir subjektus, šių subjektų funkcijas, akreditavimo procesą, atitikties vertinimo įstaigų priežiūros ir notifikuotųjų įstaigų veiklos pagrindus.\n\n2. Šis įstatymas taikomas tiek, kiek tiesiogiai taikomuose Europos Sąjungos teisės aktuose, reglamentuojančiuose notifikuotųjų įstaigų veiklos reikalavimus, nenustatyta kitaip.\n\n3. Šio įstatymo nuostatos suderintos su šio įstatymo priede nurodytu Europos Sąjungos teisės aktu.\n\nStraipsnio pakeitimai:\nNr. XIV-1450, 2022-10-11, paskelbta TAR 2022-10-19, i. k. 2022-21165"
    },
    {
      "provision_ref": "art2",
      "section": "2",
      "title": "2 straipsnis. Šiame įstatyme vartojamos sąvokos",
      "content": "1. Akreditavimo pažymėjimas – dokumentas, kuriuo patvirtinama, kad atitikties vertinimo įstaiga yra kompetentinga vykdyti konkrečią atitikties vertinimo veiklą.\n\n2. Atitikties vertinimo įstaigos ar jos veiklos neatitiktis − atitikties vertinimo įstaigai ar jos veiklai taikomų teisės aktų, standartų, techninių specifikacijų, tarptautinių akreditavimo organizacijų privalomojo pobūdžio norminių dokumentų ar procedūrinių akreditavimo dokumentų reikalavimų neatitikimas.\n\n3. Atitikties vertinimo įstaigų priežiūra – nacionalinės akreditacijos įstaigos atliekamas jos akredituotų atitikties vertinimo įstaigų tikrinimas, ar šios įstaigos atlieka atitikties vertinimo veiklą laikydamosi tarptautinių akreditavimo organizacijų privalomojo pobūdžio norminių dokumentų, teisės aktų, standartų ar techninių specifikacijų reikalavimų.\n\n4. Atitikties vertinimo veikla – veiksmai, įskaitant kalibravimą, bandymus, sertifikavimą ir patikrinimus, atliekami siekiant nustatyti, ar gaminys, procesas, paslauga, vadybos sistema, fizinio asmens kvalifikacija atlikti tam tikrą darbą, atitikties vertinimo įstaiga atitinka jiems taikomų teisės aktų, standartų ar techninių specifikacijų reikalavimus.\n\n5. Notifikuotoji įstaiga – atitikties vertinimo įstaiga, kuri šio įstatymo ir Lietuvos Respublikos Vyriausybės nustatyta tvarka paskirta atlikti techniniuose reglamentuose nustatytas gaminių atitikties vertinimo procedūras ir apie kurią pranešta Europos Komisijai, kitoms Europos Sąjungos valstybėms narėms, Europos laisvosios prekybos asociacijos valstybėms, pasirašiusioms Europos ekonominės erdvės susitarimą, ir kitoms valstybėms, su kuriomis Europos Sąjunga yra sudariusi abipusio pripažinimo susitarimus.\nPapildyta straipsnio dalimi:\nNr. XIV-1450, 2022-10-11, paskelbta TAR 2022-10-19, i. k. 2022-21165\n\n6. Techninis reglamentas – Lietuvos Respublikos įstatymas, Lietuvos Respublikos Vyriausybės arba jos įgaliotos institucijos tvirtinamas teisės aktas, kuriais perkeliami gaminiams taikomi derinamieji Europos Sąjungos teisės aktai, arba tiesiogiai taikomas derinamasis Europos Sąjungos teisės aktas, kai šie Europos Sąjungos teisės aktai yra priimti pagal 2008 m. liepos 9 d. Europos Parlamento ir Tarybos sprendimą Nr. 768/2008/EB dėl bendrosios gaminių pardavimo sistemos ir panaikinančio Sprendimą 93/465/EEB arba suderinti su šiuo sprendimu.\nPapildyta straipsnio dalimi:\nNr. XIV-1450, 2022-10-11, paskelbta TAR 2022-10-19, i. k. 2022-21165\n\n7. Vadybos sistema − vadybos politikos ir tikslų nustatymo, tų tikslų siekimo sistema.\nStraipsnio dalies numeracijos pakeitimas:\nNr. XIV-1450, 2022-10-11, paskelbta TAR 2022-10-19, i. k. 2022-21165\n\n8. Kitos šiame įstatyme vartojamos sąvokos suprantamos taip, kaip jos apibrėžtos Reglamente (EB) Nr. 765/2008, Lietuvos Respublikos paslaugų įstatyme ir Lietuvos Respublikos produktų saugos įstatyme.\nStraipsnio dalies numeracijos pakeitimas:\nNr. XIV-1450, 2022-10-11, paskelbta TAR 2022-10-19, i. k. 2022-21165\n\nII SKYRIUS\nATITIKTIES VERTINIMO OBJEKTAI, SUBJEKTAI IR JŲ FUNKCIJOS"
    },
    {
      "provision_ref": "art3",
      "chapter": "II SKYRIUS ATITIKTIES VERTINIMO OBJEKTAI, SUBJEKTAI IR JŲ FUNKCIJOS",
      "section": "3",
      "title": "3 straipsnis. Atitikties vertinimo objektai",
      "content": "Atitikties vertinimo objektai yra:\n\n1) gaminiai, procesai ir paslaugos;\n\n2) vadybos sistemos;\n\n3) fizinių asmenų kvalifikacija atlikti tam tikrą darbą;\n\n4) atitikties vertinimo įstaigos."
    },
    {
      "provision_ref": "art4",
      "chapter": "II SKYRIUS ATITIKTIES VERTINIMO OBJEKTAI, SUBJEKTAI IR JŲ FUNKCIJOS",
      "section": "4",
      "title": "4 straipsnis. Atitikties vertinimo subjektai",
      "content": "Atitikties vertinimo subjektai yra:\n\n1) Lietuvos Respublikos Vyriausybė ar jos įgaliotos institucijos;\n\n2) nacionalinė akreditacijos įstaiga;\n\n3) atitikties vertinimo įstaigos;\n\n4) gamintojai."
    },
    {
      "provision_ref": "art5",
      "chapter": "II SKYRIUS ATITIKTIES VERTINIMO OBJEKTAI, SUBJEKTAI IR JŲ FUNKCIJOS",
      "section": "5",
      "title": "5 straipsnis. Vyriausybės ar jos įgaliotų institucijų funkcijos",
      "content": "Vyriausybė ar jos įgaliotos institucijos, pagal kompetenciją įgyvendindamos Europos Sąjungos teisės aktus, susijusius su atitikties vertinimu, nustato reikalavimus konkretiems atitikties vertinimo objektams ir tiems objektams taikomą atitikties vertinimo subjektų vykdomo atitikties vertinimo tvarką, atitikties vertinimo įstaigos paskyrimo atlikti techniniuose reglamentuose nustatytas gaminių atitikties vertinimo (toliau – gaminių atitikties vertinimas) procedūras ir pranešimo Europos Komisijai, Europos Sąjungos valstybėms narėms, Europos laisvosios prekybos asociacijos valstybėms, pasirašiusioms Europos ekonominės erdvės susitarimą, ir kitoms valstybėms, su kuriomis Europos Sąjunga yra sudariusi abipusio pripažinimo susitarimus (toliau kartu – Europos Sąjungos ir kitos valstybės), tvarką.\n\nStraipsnio pakeitimai:\nNr. XIV-1450, 2022-10-11, paskelbta TAR 2022-10-19, i. k. 2022-21165"
    },
    {
      "provision_ref": "art6",
      "chapter": "II SKYRIUS ATITIKTIES VERTINIMO OBJEKTAI, SUBJEKTAI IR JŲ FUNKCIJOS",
      "section": "6",
      "title": "6 straipsnis. Nacionalinė akreditacijos įstaiga ir jos funkcijos",
      "content": "1. Nacionalinės akreditacijos įstaigos funkcijas atlieka Nacionalinis akreditacijos biuras. Nacionalinis akreditacijos biuras yra biudžetinė įstaiga. Akreditavimą Nacionalinis akreditacijos biuras organizuoja ir kitas šio straipsnio 2 dalyje nurodytas funkcijas atlieka vadovaudamasis Reglamento (EB) Nr. 765/2008 II skyriuje nustatyta tvarka ir principais.\n\n2. Nacionalinis akreditacijos biuras atlieka šias funkcijas:\n\n1) tvirtina akreditavimo procedūrinius dokumentus, nustatančius konkrečiai atitikties vertinimo veiklai taikomus akreditavimo proceso principus ir tvarką (toliau – procedūriniai akreditavimo dokumentai) ir juos skelbia savo interneto svetainėje kartu su informacija apie teisės aktuose, standartuose, tarptautinių akreditavimo organizacijų privalomojo pobūdžio norminiuose dokumentuose nustatytus reikalavimus akredituotoms arba akreditavimo siekiančioms atitikties vertinimo įstaigoms;\n\n2) pagal atitikties vertinimo įstaigų paraiškas vertina ir akredituoja atitikties vertinimo įstaigas bei šio įstatymo 9 straipsnyje ir procedūriniuose akreditavimo dokumentuose nustatyta tvarka išduoda akreditavimo pažymėjimus;\n\n3) savo interneto svetainėje skelbia informaciją apie akredituotas atitikties vertinimo įstaigas, taip pat apie atitikties vertinimo įstaigas, kurių akreditavimo pažymėjimo galiojimas sustabdytas ar panaikintas;\n\n4) atlieka akredituotų atitikties vertinimo įstaigų priežiūrą;\n\n5) sustabdo akreditavimo pažymėjimų galiojimą, panaikina akreditavimo pažymėjimų galiojimo sustabdymą, panaikina akreditavimo pažymėjimų galiojimą;\n\n6) priima sprendimą dėl akreditavimo srities išplėtimo arba akreditavimo srities susiaurinimo šio įstatymo III skyriuje nustatyta tvarka;\n\n7) pagal kompetenciją atstovauja Lietuvos Respublikai atitikties vertinimo įstaigų akreditavimo klausimais tarptautinėse organizacijose ir kitose valstybėse;\n\n8) atlieka kitas šio įstatymo, Reglamento (EB) Nr. 765/2008 ir kitų teisės aktų, reglamentuojančių akreditavimo procesą, nustatytas funkcijas."
    },
    {
      "provision_ref": "art7",
      "chapter": "II SKYRIUS ATITIKTIES VERTINIMO OBJEKTAI, SUBJEKTAI IR JŲ FUNKCIJOS",
      "section": "7",
      "title": "7 straipsnis. Atitikties vertinimo įstaigų funkcijos",
      "content": "Atitikties vertinimo įstaigos:\n\n1) atlieka atitikties vertinimo veiklą;\n\n2) išduoda dokumentus, patvirtinančius, kad atitikties vertinimo objektai atitinka reikalavimus, nustatytus atitinkamuose teisės aktuose, standartuose, techninėse specifikacijose, pagal kuriuos atitikties vertinimas buvo atliktas, arba dokumentus, patvirtinančius atliktų bandymų rezultatus."
    },
    {
      "provision_ref": "art8",
      "chapter": "II SKYRIUS ATITIKTIES VERTINIMO OBJEKTAI, SUBJEKTAI IR JŲ FUNKCIJOS",
      "section": "8",
      "title": "8 straipsnis. Gamintojų funkcijos",
      "content": "Gamintojai:\n\n1) atlieka gaminių atitikties vertinimą, jeigu teisės aktuose nustatyta, kad atitikties vertinimas yra privalomas ir jį gali atlikti gamintojas;\n\n2) pažymi gaminį CE ženklu teisės aktų, pagal kuriuos atliktas atitikties vertinimas, nustatyta tvarka.\n\nIII SKYRIUS\nAKREDITAVIMO PROCESAS"
    },
    {
      "provision_ref": "art9",
      "chapter": "III SKYRIUS AKREDITAVIMO PROCESAS",
      "section": "9",
      "title": "9 straipsnis. Akreditavimo pažymėjimų išdavimas. Akredituotų atitikties vertinimo įstaigų priežiūra",
      "content": "1. Atitikties vertinimo įstaiga paraišką dėl akreditavimo ir paraišką dėl akreditavimo srities išplėtimo (toliau kartu – paraiška) ir prašymą dėl akreditavimo srities susiaurinimo, akreditavimo pažymėjimo galiojimo sustabdymo, akreditavimo pažymėjimo galiojimo sustabdymo panaikinimo, akreditavimo pažymėjimo galiojimo panaikinimo, akreditavimo pažymėjimo keitimo (toliau kartu – prašymas) Nacionaliniam akreditacijos biurui pateikia elektroninėmis priemonėmis arba kreipdamasi tiesiogiai. Paraiškos ir prašymai nagrinėjami šiame įstatyme ir procedūriniuose akreditavimo dokumentuose nustatyta tvarka.\n\n2. Paraiškoje ir prašyme nurodoma ši informacija:\n\n1) įstaigos pavadinimas, buveinės adresas ir kontaktiniai duomenys (telefono numeris ir (arba) elektroninio pašto adresas);\n\n2) pageidaujama akreditavimo sritis arba akreditavimo sritis, kurios išplėtimo arba susiaurinimo siekiama.\n\n3. Kartu su paraiška pateikiami šie dokumentai ir informacija pagal procedūriniuose akreditavimo dokumentuose nustatytas formas:\n\n1) atitikties vertinimo įstaigos steigimo dokumentų kopija, jeigu atitikties vertinimo įstaiga yra juridinio asmens struktūrinis padalinys;\n\n2) dokumentai, kuriuose aprašoma įstaigos vadybos sistema;\n\n3) dokumentai, įrodantys per pastaruosius vienus metus atitikties vertinimo įstaigos atliktą vidaus auditą, ir įstaigos vadybos vertinamosios analizės rezultatai;\n\n4) įstaigos darbuotojų skaičius ir kvalifikacija;\n\n5) atitikties vertinimo objektas (objektai), kurio (kurių) atitikčiai vertinti siekiama gauti akreditaciją ar išplėsti akreditavimo sritį;\n\n6) kita informacija, kurios reikalaujama pagal konkrečiai vykdomai atitikties vertinimo veiklai, kurią siekiama akredituoti, taikomą procedūrinį akreditavimo dokumentą.\n\n4. Kartu su prašymu pateikiami šie dokumentai ir informacija:\n\n1) informacija apie akreditavimo veiklą, kurios neplanuojama vykdyti, kai pateikiamas prašymas dėl akreditavimo srities susiaurinimo;\n\n2) informacija apie akreditavimo pažymėjimo galiojimo sustabdymo priežastis ir pageidaujamą sustabdymo terminą;\n\n3) šio įstatymo 12 straipsnio 2 dalyje nurodyti dokumentai, kai pateikiamas prašymas panaikinti akreditavimo pažymėjimo galiojimo sustabdymą;\n\n4) informacija apie planuojamą atitikties vertinimo veiklos nutraukimą, kai pateikiamas prašymas dėl akreditavimo pažymėjimo galiojimo panaikinimo;\n\n5) pasikeitusi informacija, dėl kurios turėtų būti pakeistas akreditavimo pažymėjimas.\n\n5. Nacionalinis akreditacijos biuras, gavęs paraišką kartu su šio straipsnio 3 dalyje nurodytais dokumentais ir informacija (toliau kartu – paraiškos dokumentai), juos išanalizuoja ir įvertina paraiškos tinkamumą tolesniam vertinimui. Jeigu pateikta netiksli, neišsami (ne visa) informacija, atitikties vertinimo įstaiga per 10 darbo dienų nuo paraiškos dokumentų gavimo Nacionaliniame akreditacijos biure dienos informuojama apie nustatytus trūkumus ir nustatomas ne trumpesnis kaip 10 darbo dienų terminas trūkumams pašalinti.\n\n6. Jeigu pateikti visi paraiškos dokumentai, paraiškos nagrinėjimo procesas baigiamas Nacionaliniam akreditacijos biurui priėmus sprendimą atlikti vertinimą. Sprendimas atlikti vertinimą priimamas per 10 darbo dienų nuo visų paraiškos dokumentų gavimo Nacionaliniame akreditacijos biure dienos. Apie šį sprendimą atitikties vertinimo įstaiga informuojama ne vėliau kaip per 3 darbo dienas nuo sprendimo priėmimo dienos.\n\n7. Nacionalinis akreditacijos biuras, priėmęs sprendimą atlikti vertinimą, laikydamasis standarte LST EN ISO/IEC 17011 nustatytų reikalavimų, susijusių su atitikties vertinimo įstaigos prisiimtais sutartiniais įsipareigojimais (toliau – standarto LST EN ISO/IEC 17011 reikalavimai), su atitikties vertinimo įstaiga sudaro akreditavimo sutartį, kuri apima atitikties vertinimo įstaigai nustatytas pareigas, jeigu tokia sutartis nebuvo sudaryta anksčiau. Vertinimas atliekamas pagal procedūriniuose akreditavimo dokumentuose nustatytą tvarką. Jeigu vertinimo metu užfiksuojama atitikties vertinimo įstaigos ar jos veiklos neatitiktis arba nustatoma, kad trūksta informacijos, kuri turėjo būti pateikta paraiškos dokumentuose, dokumentų vertinimui atlikti, Nacionalinis akreditacijos biuras per 10 darbo dienų apie tai informuoja atitikties vertinimo įstaigą. Kai yra užfiksuojamos neatitiktys, atitikties vertinimo įstaiga per 10 darbo dienų nuo Nacionalinio akreditacijos biuro pranešimo gavimo dienos pateikia Nacionaliniam akreditacijos biurui neatitikčių šalinimo planą ir jį per 10 darbo dienų nuo plano pateikimo dienos suderina su Nacionaliniu akreditacijos biuru procedūriniuose akreditavimo dokumentuose nustatyta tvarka. Nacionalinis akreditacijos biuras, prieš tęsdamas vertinimą, neatitikčių šalinimo planui įgyvendinti ar trūkstamai informacijai pateikti nustato ne ilgesnį kaip 3 mėnesių terminą. Šis terminas atitikties vertinimo įstaigos motyvuotu prašymu, pateiktu ne vėliau kaip likus 10 darbo dienų iki Nacionalinio akreditacijos biuro nustatyto termino pabaigos, Nacionalinio akreditacijos biuro sprendimu gali būti vieną kartą pratęstas iki 3 mėnesių. Nacionalinis akreditacijos biuras, išnagrinėjęs atitikties vertinimo įstaigos prašymą dėl termino pratęsimo, ne vėliau kaip per 5 darbo dienas priima sprendimą dėl termino pratęsimo ar atsisakymo pratęsti terminą ir per 3 darbo dienas atitikties vertinimo įstaigai praneša apie priimtą sprendimą.\n\n8. Nacionalinis akreditacijos biuras, atlikęs vertinimą, priima sprendimą dėl akreditavimo pažymėjimo išdavimo. Teigiamas sprendimas dėl akreditavimo pažymėjimo išdavimo arba motyvuotas sprendimas atsisakyti išduoti akreditavimo pažymėjimą priimamas ne vėliau kaip per 6 mėnesius nuo sprendimo atlikti vertinimą priėmimo dienos. Į šį terminą nėra įskaitomas laikotarpis, prasidedantis, kai Nacionalinis akreditacijos biuras vertinimo metu užfiksuoja neatitiktis ir apie jas praneša atitikties vertinimo įstaigai, ir pasibaigiantis, kai Nacionalinis akreditacijos biuras konstatuoja, kad neatitiktys pagal suderintą jų šalinimo planą yra pašalintos.\n\n9. Šio straipsnio 8 dalyje nustatytas terminas gali būti dėl svarbių priežasčių vieną kartą pratęstas iki 3 mėnesių. Šiuo atveju Nacionalinis akreditacijos biuras, priėmęs sprendimą pratęsti šio straipsnio 8 dalyje nurodytą terminą, informuoja atitikties vertinimo įstaigą, dėl kurios priimtas šis sprendimas, ne vėliau kaip per 3 darbo dienas nuo sprendimo priėmimo dienos, nurodydamas priežastis, dėl kurių terminas buvo pratęstas.\n\n10. Akreditavimo pažymėjimas išduodamas 5 metų laikotarpiui, išskyrus šio straipsnio 11 dalyje nurodytą išimtį. Nacionalinis akreditacijos biuras akreditavimo pažymėjimo galiojimo metu atlieka atitikties vertinimo įstaigos priežiūrą procedūriniuose akreditavimo dokumentuose nustatyta tvarka.\n\n11. Akreditavimo pažymėjimas išduodamas trumpesniam, negu šio straipsnio 10 dalyje nurodytas, laikotarpiui, kai standartas, kurio atitikčiai atitikties vertinimo įstaiga buvo akredituota, pakeičiamas nauju standartu, kuriame nustatomas pereinamasis laikotarpis, kuriuo atitikties vertinimo įstaiga gali būti akredituota pagal senojo standarto reikalavimus. Šiuo atveju akreditavimo pažymėjimas išduodamas iki pereinamojo laikotarpio termino pabaigos.\n\n12. Apie priimtą teigiamą sprendimą dėl akreditavimo pažymėjimo išdavimo arba apie priimtą sprendimą atsisakyti išduoti akreditavimo pažymėjimą Nacionalinis akreditacijos biuras informuoja atitikties vertinimo įstaigą, dėl kurios priimtas šis sprendimas, ne vėliau kaip per 3 darbo dienas nuo sprendimo priėmimo dienos."
    },
    {
      "provision_ref": "art10",
      "chapter": "III SKYRIUS AKREDITAVIMO PROCESAS",
      "section": "10",
      "title": "10 straipsnis. Paraiškos atmetimas, vertinimo proceso nutraukimas",
      "content": "1. Atitikties vertinimo įstaigos paraiška atmetama, kai:\n\n1) per šio įstatymo 9 straipsnio 5 dalyje nurodytą terminą nepašalinami paraiškos dokumentų trūkumai ir (arba) Nacionalinis akreditacijos biuras neinformuojamas apie šių trūkumų pašalinimą;\n\n2) atlikti vertinimą nėra galimybių, nes pageidaujamos atitikties vertinimo veiklos Nacionalinis akreditacijos biuras neakredituoja;\n\n3) Nacionalinis akreditacijos biuras turi įrodymų apie atitikties vertinimo įstaigos nesąžiningą elgesį – slepiamą informaciją arba klaidingų paraiškos dokumentų, turinčių įtakos akreditavimo rezultatams, pateikimą.\n\n2. Vertinimo procesas nutraukiamas, kai:\n\n1) Nacionalinis akreditacijos biuras turi įrodymų apie atitikties vertinimo įstaigos nesąžiningą elgesį – slepiamą informaciją arba klaidingų pagal procedūrinius akreditavimo dokumentus turimų pateikti duomenų, turinčių įtakos akreditavimo rezultatams, pateikimą;\n\n2) per šio įstatymo 9 straipsnio 7 dalyje nurodytus terminus nepašalinamos nustatytos neatitiktys ir (arba) Nacionalinis akreditacijos biuras neinformuojamas apie neatitikčių pašalinimą arba nepateikiami trūkstami dokumentai;\n\n3) Nacionalinis akreditacijos biuras paraiškos vertinimo metu nustato, kad atitikties vertinimo įstaiga nesilaiko standarto LST EN ISO/IEC 17011 reikalavimų.\n\n3. Apie priimtą sprendimą atmesti paraišką arba nutraukti vertinimo procesą Nacionalinis akreditacijos biuras informuoja atitikties vertinimo įstaigą, dėl kurios priimtas šis sprendimas, ne vėliau kaip per 3 darbo dienas nuo sprendimo priėmimo dienos."
    },
    {
      "provision_ref": "art11",
      "chapter": "III SKYRIUS AKREDITAVIMO PROCESAS",
      "section": "11",
      "title": "11 straipsnis. Akreditavimo pažymėjimų galiojimo sustabdymas",
      "content": "1. Akreditavimo pažymėjimų galiojimas sustabdomas:\n\n1) akredituotos atitikties vertinimo įstaigos prašymu;\n\n2) kai Nacionalinis akreditacijos biuras, atlikdamas atitikties vertinimo įstaigos priežiūrą, akreditavimo pažymėjimo galiojimo metu nustato neatitiktis ir akredituota atitikties vertinimo įstaiga per Nacionalinio akreditacijos biuro nustatytą ne ilgesnį kaip 3 mėnesių terminą jų nepašalina ir (arba) apie tai neinformuoja Nacionalinio akreditacijos biuro;\n\n3) kai Nacionalinis akreditacijos biuras akreditavimo pažymėjimo galiojimo metu nustato, kad atitikties vertinimo įstaiga nesilaiko standarto LST EN ISO/IEC 17011 reikalavimų.\n\n2. Akreditavimo pažymėjimo galiojimas sustabdomas ne ilgesniam kaip 6 mėnesių terminui nuo Nacionalinio akreditacijos biuro priimto sprendimo sustabdyti akreditavimo pažymėjimo galiojimą priėmimo dienos.\n\n3. Sprendime sustabdyti akreditavimo pažymėjimo galiojimą nurodomas akreditavimo pažymėjimo galiojimo sustabdymo pagrindas, terminas, kuriam sustabdomas akreditavimo pažymėjimo galiojimas, ir ne ilgesnis kaip 4 mėnesių terminas, per kurį atitikties vertinimo įstaiga turi pašalinti neatitiktis ir pateikti Nacionaliniam akreditacijos biurui neatitikčių pašalinimą įrodančius dokumentus ir (arba) dokumentus, įrodančius, kad laikomasi standarto LST EN ISO/IEC 17011 reikalavimų, kad būtų atliktas atitikties vertinimo įstaigos vertinimas, išskyrus šio straipsnio 1 dalies 1 punkte nurodytą atvejį.\n\n4. Apie priimtą sprendimą sustabdyti akreditavimo pažymėjimo galiojimą Nacionalinis akreditacijos biuras informuoja akredituotą atitikties vertinimo įstaigą, dėl kurios priimtas šis sprendimas, ne vėliau kaip per 3 darbo dienas nuo sprendimo priėmimo dienos."
    },
    {
      "provision_ref": "art12",
      "chapter": "III SKYRIUS AKREDITAVIMO PROCESAS",
      "section": "12",
      "title": "12 straipsnis. Akreditavimo pažymėjimų galiojimo sustabdymo panaikinimas",
      "content": "1. Akreditavimo pažymėjimo galiojimo sustabdymas panaikinamas, kai atitikties vertinimo įstaiga pateikia prašymą kartu su šio straipsnio 2 dalyje nurodyta informacija ir Nacionalinis akreditacijos biuras, šios informacijos pagrindu atlikęs vertinimą procedūriniuose akreditavimo dokumentuose nustatyta tvarka, nustato, kad atitikties vertinimo įstaiga atitinka jai taikomus reikalavimus.\n\n2. Atitikties vertinimo įstaiga kartu su prašymu panaikinti akreditavimo pažymėjimo galiojimo sustabdymą pateikia šiuos dokumentus:\n\n1) dokumentus, įrodančius, kad neliko priežasčių, dėl kurių buvo teiktas prašymas sustabdyti akreditavimo pažymėjimo galiojimą, kai sprendimas sustabdyti akreditavimo pažymėjimo galiojimą buvo priimtas vadovaujantis šio įstatymo 11 straipsnio 1 dalies 1 punkte nurodytu pagrindu;\n\n2) neatitikčių pašalinimą įrodančius dokumentus, kai sprendimas sustabdyti akreditavimo pažymėjimo galiojimą buvo priimtas vadovaujantis šio įstatymo 11 straipsnio 1 dalies 2 punkte nurodytu pagrindu;\n\n3) dokumentus, įrodančius, kad laikomasi standarto LST EN ISO/IEC 17011 reikalavimų, kai sprendimas sustabdyti akreditavimo pažymėjimo galiojimą buvo priimtas vadovaujantis šio įstatymo 11 straipsnio 1 dalies 3 punkte nurodytu pagrindu.\n\n3. Nacionalinis akreditacijos biuras šio straipsnio 1 dalyje nurodytą vertinimą atlieka akreditavimo pažymėjimo galiojimo sustabdymo laikotarpiu. Jeigu dėl vertinimo apimties ar kitų objektyvių priežasčių nėra galimybių užbaigti vertinimo iki akreditavimo pažymėjimo galiojimo sustabdymo termino pabaigos, akreditavimo pažymėjimo galiojimo sustabdymas Nacionalinio akreditacijos biuro sprendimu gali būti pratęstas vienam mėnesiui. Apie priimtą sprendimą pratęsti akreditavimo pažymėjimo galiojimo sustabdymo terminą per 3 darbo dienas nuo sprendimo priėmimo dienos pranešama atitikties vertinimo įstaigai ir nurodomos šio termino pratęsimo priežastys. Pasibaigus akreditavimo pažymėjimo galiojimo sustabdymo terminui, šio straipsnio 1 dalyje nurodytas vertinimas baigiamas ir priimamas sprendimas dėl akreditavimo pažymėjimo galiojimo sustabdymo panaikinimo.\n\n4. Apie priimtą sprendimą panaikinti akreditavimo pažymėjimo galiojimo sustabdymą Nacionalinis akreditacijos biuras informuoja atitikties vertinimo įstaigą, dėl kurios priimtas šis sprendimas, ne vėliau kaip per 3 darbo dienas nuo sprendimo priėmimo dienos, nurodydamas tokio sprendimo pagrindą."
    },
    {
      "provision_ref": "art13",
      "chapter": "III SKYRIUS AKREDITAVIMO PROCESAS",
      "section": "13",
      "title": "13 straipsnis. Akreditavimo pažymėjimų galiojimo panaikinimas",
      "content": "1. Akreditavimo pažymėjimo galiojimas panaikinamas:\n\n1) atitikties vertinimo įstaigos prašymu;\n\n2) jeigu, sustabdžius akreditavimo pažymėjimo galiojimą, atitikties vertinimo įstaiga per 11 straipsnio 3 dalyje nurodytame Nacionalinio akreditacijos biuro sprendime sustabdyti akreditavimo pažymėjimo galiojimą nustatytą terminą nepateikė šio įstatymo 12 straipsnio 2 dalyje nurodytų dokumentų;\n\n3) kai atitikties vertinimo įstaigos pateiktų šio įstatymo 12 straipsnio 2 dalyje nurodytų dokumentų pagrindu Nacionalinis akreditacijos biuras nustato, kad atitikties vertinimo įstaiga neatitinka jai taikomų teisės aktuose, standartuose, techninėse specifikacijose, tarptautinių akreditavimo organizacijų privalomojo pobūdžio norminiuose dokumentuose ir procedūriniuose akreditavimo dokumentuose nustatytų reikalavimų;\n\n4) kai nustoja galioti standartas, kurio atitikčiai atitikties vertinimo įstaiga yra akredituota, ir atitikties vertinimo įstaiga nesikreipia į Nacionalinį akreditacijos biurą su prašymu vertinti jos atitiktį pagal naujojo standarto reikalavimus iki senojo standarto galiojimo termino pabaigos;\n\n5) jeigu Nacionalinis akreditacijos biuras turi įrodymų apie akredituotos atitikties vertinimo įstaigos nesąžiningą elgesį – nuslėptą informaciją arba klaidingų pagal procedūrinius akreditavimo dokumentus turimų pateikti duomenų, turėjusių įtakos atitikties vertinimo rezultatams, pateikimą;\n\n6) jeigu atitikties vertinimo įstaiga pasibaigia Lietuvos Respublikos civilinio kodekso nustatytais pagrindais.\n\n2. Sprendimą panaikinti akreditavimo pažymėjimo galiojimą priima Nacionalinis akreditacijos biuras. Sprendime panaikinti akreditavimo pažymėjimo galiojimą nurodomas akreditavimo pažymėjimo galiojimo panaikinimo pagrindas.\n\n3. Apie priimtą sprendimą panaikinti akreditavimo pažymėjimo galiojimą Nacionalinis akreditacijos biuras informuoja atitikties vertinimo įstaigą, dėl kurios priimtas šis sprendimas, ne vėliau kaip per 3 darbo dienas nuo sprendimo priėmimo dienos."
    },
    {
      "provision_ref": "art14",
      "chapter": "III SKYRIUS AKREDITAVIMO PROCESAS",
      "section": "14",
      "title": "14 straipsnis. Akreditavimo srities susiaurinimas ir išplėtimas, akreditavimo pažymėjimų keitimas",
      "content": "1. Akredituotos atitikties vertinimo įstaigos akreditavimo sritis susiaurinama:\n\n1) akredituotos atitikties vertinimo įstaigos prašymu;\n\n2) kai atitikties vertinimo įstaiga per Nacionalinio akreditacijos biuro nustatytą ne ilgesnį kaip 3 mėnesių terminą nepašalina atitikties vertinimo įstaigos priežiūros ar vertinimo metu nustatytų neatitikčių, susijusių su konkrečia akreditavimo srityje nurodyta atitikties vertinimo veikla;\n\n3) kai atitikties vertinimo įstaiga nesilaiko standarto LST EN ISO/IEC 17011 reikalavimų, susijusių su konkrečia akreditavimo srityje nurodyta atitikties vertinimo veikla.\n\n2. Akredituota atitikties vertinimo įstaiga, norėdama savo akreditavimo sritį papildyti naujomis atitikties vertinimo veiklomis, pateikia Nacionaliniam akreditacijos biurui paraišką išplėsti akreditavimo pažymėjime nurodytą akreditavimo sritį. Paraiška nagrinėjama ir sprendimas išplėsti akreditavimo sritį priimamas mutatis mutandis šio įstatymo 9 ir 10 straipsniuose nustatyta tvarka ir terminais. Akreditavimo pažymėjimo galiojimo metu išplėsta akreditavimo sritis galioja likusiam akreditavimo pažymėjimo galiojimo laikotarpiui.\n\n3. Šio straipsnio 1 ir 2 dalyse nurodytais atvejais, priėmus sprendimą išplėsti ar susiaurinti akreditavimo sritį, Nacionalinis akreditacijos biuras pakeičia akreditavimo pažymėjimą. Akreditavimo pažymėjimas akredituotos atitikties vertinimo įstaigos prašymu taip pat keičiamas, kai:\n\n1) pasikeičia atitikties vertinimo įstaigos pavadinimas;\n\n2) pasikeičia atitikties vertinimo įstaigos teisinis statusas;\n\n3) Nacionalinis akreditacijos biuras akredituoja atitikties vertinimo įstaigą pagal naujojo standarto reikalavimus.\n\n4. Apie priimtą sprendimą susiaurinti ar išplėsti akreditavimo sritį, pakeisti akreditavimo pažymėjimą Nacionalinis akreditacijos biuras informuoja akredituotą atitikties vertinimo įstaigą, dėl kurios priimtas šis sprendimas, ne vėliau kaip per 3 darbo dienas nuo sprendimo priėmimo dienos.\n\nIII1 SKYRIUS\nATITIKTIES VERTINIMO ĮSTAIGOS SKYRIMAS ATLIKTI GAMINIŲ ATITIKTIES VERTINIMO PROCEDŪRAS, SPRENDIMO DĖL ATITIKTIES VERTINIMO ĮSTAIGOS PASKYRIMO ATLIKTI GAMINIŲ ATITIKTIES VERTINIMO PROCEDŪRAS PAKEITIMAS, ŠIO SPRENDIMO GALIOJIMO LAIKINAS SUSTABDYMAS, LAIKINO SUSTABDYMO PANAIKINIMAS, NOTIFIKUOTOSIOS ĮSTAIGOS PASKYRIMO ATLIKTI GAMINIŲ ATITIKTIES VERTINIMO PROCEDŪRAS GALIOJIMO PANAIKINIMAS BEI PRANEŠIMAS APIE TAI EUROPOS KOMISIJAI, EUROPOS SĄJUNGOS IR KITOMS VALSTYBĖMS"
    },
    {
      "provision_ref": "art141",
      "chapter": "III SKYRIUS AKREDITAVIMO PROCESAS",
      "section": "141",
      "title": "141 straipsnis. Reikalavimai atitikties vertinimo įstaigoms, siekiančioms tapti notifikuotosiomis įstaigomis",
      "content": "Atitikties vertinimo įstaiga, siekianti tapti notifikuotąja įstaiga ir Vyriausybės įgaliotai institucijai pateikusi paraišką tapti notifikuotąja įstaiga, Vyriausybės nustatyta tvarka paskiriama atlikti gaminių atitikties vertinimo procedūras ir apie ją pranešama Europos Komisijai, Europos Sąjungos ir kitoms valstybėms, kai ji atitinka šiuos kriterijus:\n\n1) ji atitinka techniniame reglamente notifikuotosioms įstaigoms ir jų personalui nustatytus reikalavimus;\n\n2) ji turi technines galimybes atlikti techniniame reglamente nustatytas atitikties vertinimo procedūras;\n\n3) ji atitinka Reglamente (EB) Nr. 765/2008 nurodytos Europos akreditacijos organizacijos išleistame vadove EA-2/17 „Dokumentas dėl akreditavimo notifikavimo tikslais“ atitikties vertinimo įstaigų akreditavimui notifikavimo tikslais nustatytus reikalavimus;\n\n4) ji yra įregistruota Lietuvos Respublikoje teisės aktų, reglamentuojančių juridinių asmenų registravimą, nustatyta tvarka;\n\n5) ji yra nešališka, nepatiria interesų konflikto ir nepriklauso nuo ekonominės veiklos vykdytojų, susijusių su gaminiu (-iais), kurio (-ių) atitikties vertinimo procedūroms atlikti siekia tapti notifikuotąja, arba nuo paties gaminio, kaip tai nustatyta Sprendime Nr. 768/2008/EB, šio straipsnio 3 punkte nurodytame Europos akreditacijos organizacijos vadove bei atitinkamame techniniame reglamente;\n\n6) ji yra akredituota šio įstatymo arba Reglamento (EB) Nr. 765/2008, jeigu akreditavimas įrodytas kitos Europos Sąjungos valstybės narės nacionalinės akreditacijos įstaigos išduotu akreditavimo pažymėjimu arba kitu akreditavimą patvirtinančiu dokumentu, nustatyta tvarka."
    },
    {
      "provision_ref": "art142",
      "chapter": "III SKYRIUS AKREDITAVIMO PROCESAS",
      "section": "142",
      "title": "142 straipsnis. Vyriausybės įgaliotos institucijos sprendimas dėl atitikties vertinimo įstaigos paskyrimo atlikti gaminių atitikties vertinimo procedūras ir pranešimas Europos Komisijai, Europos Sąjungos ir kitoms valstybėms",
      "content": "1. Vyriausybės įgaliota institucija per 10 darbo dienų nuo atitikties vertinimo įstaigos, siekiančios tapti notifikuotąja įstaiga, paraiškos tapti notifikuotąja įstaiga ir dokumentų gavimo dienos Vyriausybės nustatyta tvarka patikrina įstaigos, siekiančios tapti notifikuotąja įstaiga, atitiktį šio įstatymo 141 straipsnyje nustatytiems reikalavimams ir priima sprendimą dėl atitikties vertinimo įstaigos paskyrimo atlikti gaminių atitikties vertinimo procedūras arba atsisakymo šią įstaigą paskirti atlikti gaminių atitikties vertinimo procedūras.\n\n2. Jeigu pateikta paraiška tapti notifikuotąja įstaiga ir (ar) dokumentai turi formos ar turinio trūkumų arba pateikti ne visi dokumentai ar duomenys, reikalingi sprendimui priimti, Vyriausybės įgaliota institucija Vyriausybės nustatyta tvarka turi teisę pareikalauti pašalinti trūkumus ir (ar) pateikti trūkstamus dokumentus ar duomenis. Šio straipsnio 1 dalyje nurodyto sprendimo priėmimo terminas sustabdomas iki trūkumų pašalinimo ir (ar) trūkstamų dokumentų ar duomenų pateikimo laikotarpio pabaigos.\n\n3. Vyriausybės įgaliotos institucijos sprendimas dėl atitikties vertinimo įstaigos paskyrimo atlikti gaminių atitikties vertinimo procedūras galioja tokį terminą, koks yra nurodytas paskirtajai įstaigai šio įstatymo 9 straipsnyje nurodyta tvarka išduotame akreditavimo pažymėjime, kitos Europos Sąjungos valstybės narės nacionalinės akreditacijos įstaigos išduotame akreditavimo pažymėjime arba kitame akreditavimą patvirtinančiame dokumente, arba Vyriausybės įgaliotos institucijos nurodytą terminą Vyriausybės nustatyta tvarka, bet ne ilgiau kaip 5 metus (toliau – paskyrimo terminas).\n\n4. Vyriausybės įgaliota institucija Europos Komisijai, Europos Sąjungos ir kitoms valstybėms pateikia pranešimą apie atitikties vertinimo įstaigos paskyrimą atlikti gaminių atitikties vertinimo procedūras ir jos atitiktį techniniuose reglamentuose nustatytiems reikalavimams (toliau – notifikavimo pranešimas) Vyriausybės nustatyta tvarka.\n\n5. Atitikties vertinimo įstaiga, paskirta atlikti techniniuose reglamentuose nustatytas gaminių atitikties vertinimo procedūras (toliau – paskirtoji įstaiga), gali pradėti notifikuotosios įstaigos veiklą, jeigu per 14 kalendorinių dienų nuo notifikavimo pranešimo, grindžiamo paskirtosios įstaigos akreditavimo pažymėjimu, arba per 2 mėnesius nuo notifikavimo pranešimo, kai jos atitiktis šio įstatymo 141 straipsnio 1–3 punktuose nurodytiems reikalavimams yra įrodyta kitokiu negu šio įstatymo 9 straipsnyje nurodytu akreditavimo būdu, pateikimo Vyriausybės įgaliota institucija negauna informacijos apie Europos Komisijos, Europos Sąjungos ir kitų valstybių prieštaravimą."
    },
    {
      "provision_ref": "art143",
      "chapter": "III SKYRIUS AKREDITAVIMO PROCESAS",
      "section": "143",
      "title": "143 straipsnis. Notifikuotosios įstaigos veikla",
      "content": "Notifikuotoji įstaiga atlieka gaminių atitikties vertinimo procedūras, kurioms yra notifikuota, išduoda sertifikatus ir kitus gaminio (-ių) atitiktį techniniame reglamente nustatytiems reikalavimams patvirtinančius dokumentus, pripažįstamus Europos Sąjungos ir kitose valstybėse, atlieka gaminio (-ių), kurio (-ių) atitikties vertinimo procedūroms yra notifikuota, stebėseną išdavus jo (-ų) atitiktį techniniame reglamente nustatytiems reikalavimams patvirtinantį dokumentą, taip pat atlieka kitus techniniame reglamente nurodytus veiksmus."
    },
    {
      "provision_ref": "art144",
      "chapter": "III SKYRIUS AKREDITAVIMO PROCESAS",
      "section": "144",
      "title": "144 straipsnis. Vyriausybės įgaliotos institucijos sprendimo dėl atitikties vertinimo įstaigos paskyrimo atlikti gaminių atitikties vertinimo procedūras pakeitimas",
      "content": "1. Vyriausybės įgaliotos institucijos sprendimas dėl atitikties vertinimo įstaigos paskyrimo atlikti gaminių atitikties vertinimo procedūras, apie kurį pateiktas notifikavimo pranešimas (toliau šiame straipsnyje – sprendimas), pakeičiamas, kai paskirtoji įstaiga:\n\n1) pateikia prašymą pakeisti sprendimą dėl pasikeitusios informacijos, susijusios su paskirtosios įstaigos pavadinimu;\n\n2) pateikia prašymą išplėsti sprendime nustatytą paskyrimo sritį, remdamasi paskirtajai įstaigai išduotu akreditavimo pažymėjimu;\n\n3) pateikia prašymą susiaurinti sprendime nustatytą paskyrimo sritį.\n\n2. Vyriausybės įgaliota institucija sprendimą pakeičia arba motyvuotai atsisako jį keisti per 10 darbo dienų nuo šio straipsnio 1 dalyje nurodyto prašymo gavimo dienos Vyriausybės nustatyta tvarka.\n\n3. Sprendimas pakeisti Vyriausybės įgaliotos institucijos sprendimą dėl atitikties vertinimo įstaigos paskyrimo atlikti gaminių atitikties vertinimo procedūras galioja likusiam paskyrimo terminui.\n\n4. Notifikavimo pranešimas apie pakeistą sprendimą pateikiamas mutatis mutandis šio įstatymo 142 straipsnio 4 dalyje nustatyta tvarka.\n\n5. Pradėti notifikuotosios įstaigos veiklą išplėstoje paskyrimo srityje paskirtoji įstaiga gali tik esant šio įstatymo 142 straipsnio 5 dalyje nurodytoms sąlygoms."
    },
    {
      "provision_ref": "art145",
      "chapter": "III SKYRIUS AKREDITAVIMO PROCESAS",
      "section": "145",
      "title": "145 straipsnis. Vyriausybės įgaliotos institucijos sprendimo dėl atitikties vertinimo įstaigos paskyrimo atlikti gaminių atitikties vertinimo procedūras galiojimo laikinas sustabdymas",
      "content": "1. Vyriausybės įgaliotos institucijos sprendimo dėl atitikties vertinimo įstaigos paskyrimo atlikti gaminių atitikties vertinimo procedūras, apie kurį pateiktas notifikavimo pranešimas, galiojimas laikinai sustabdomas:\n\n1) notifikuotosios įstaigos prašymu;\n\n2) kai Vyriausybės įgaliota institucija gauna informacijos apie notifikuotosios įstaigos akreditavimo pažymėjimo galiojimo sustabdymą;\n\n3) kai Vyriausybės įgaliota institucija nustato notifikuotosios įstaigos ar jos veiklos neatitiktį šio įstatymo 141 straipsnyje nustatytiems reikalavimams ir įspėja apie galimą atitikties vertinimo įstaigos paskyrimo atlikti gaminių atitikties vertinimo procedūras galiojimo sustabdymą bei nustato terminą joms ištaisyti, kuris negali būti trumpesnis kaip 10 darbo dienų ir ilgesnis kaip 20 darbo dienų nuo notifikuotosios įstaigos informavimo apie neatitikties šio įstatymo 141 straipsnyje nustatytiems reikalavimams nustatymą dienos, bet jų nepašalina per nurodytą terminą ir (ar) nepraneša apie jų pašalinimą Vyriausybės įgaliotai institucijai.\n\n2. Vyriausybės įgaliotos institucijos sprendimo dėl atitikties vertinimo įstaigos paskyrimo atlikti gaminių atitikties vertinimo procedūras, apie kurį pateiktas notifikavimo pranešimas, galiojimas laikinai sustabdomas nedelsiant, bet ne vėliau kaip kitą darbo dieną nuo šio straipsnio 1 dalies 1 punkte nurodyto prašymo arba šio straipsnio 1 dalies 2 punkte nurodytos informacijos gavimo dienos arba kitą darbo dieną nuo šio straipsnio 1 dalies 3 punkte nurodyto įspėjimo termino pabaigos, jeigu nepašalinamos įspėjime nurodytos neatitiktys ir (ar) nepranešama apie jų pašalinimą Vyriausybės nustatyta tvarka.\n\n3. Sprendimas dėl atitikties vertinimo įstaigos paskyrimo atlikti gaminių atitikties vertinimo procedūras galiojimo laikino sustabdymo priimamas ne ilgesniam kaip 6 mėnesių terminui nuo šio straipsnio 2 dalyje nurodyto Vyriausybės įgaliotos institucijos sprendimo priėmimo dienos.\n\n4. Vyriausybės įgaliotos institucijos notifikavimo pranešimas apie sprendimą dėl atitikties vertinimo įstaigos paskyrimo atlikti atitikties vertinimo procedūras laikino sustabdymo pateikiamas mutatis mutandis šio įstatymo 142 straipsnio 4 dalyje nustatyta tvarka."
    },
    {
      "provision_ref": "art146",
      "chapter": "III SKYRIUS AKREDITAVIMO PROCESAS",
      "section": "146",
      "title": "146 straipsnis. Vyriausybės įgaliotos institucijos sprendimo dėl atitikties vertinimo įstaigos paskyrimo atlikti gaminių atitikties vertinimo procedūras galiojimo laikino sustabdymo panaikinimas",
      "content": "1. Vyriausybės įgaliotos institucijos sprendimo dėl atitikties vertinimo įstaigos paskyrimo atlikti gaminių atitikties vertinimo procedūras galiojimo laikinas sustabdymas panaikinamas, kai:\n\n1) notifikuotoji įstaiga pateikia prašymą atšaukti jos teiktą šio įstatymo 145 straipsnio 1 dalies 1 punkte nurodytą prašymą;\n\n2) Vyriausybės įgaliota institucija gauna informacijos, kad panaikinamas notifikuotosios įstaigos akreditavimo pažymėjimo galiojimo sustabdymas;\n\n3) Vyriausybės įgaliota institucija, Vyriausybės nustatyta tvarka šio įstatymo 145 straipsnio 3 dalyje nustatytu terminu gavusi informaciją apie notifikuotosios įstaigos ar jos veiklos neatitikčių šio įstatymo 141 straipsnyje nustatytiems reikalavimams pašalinimą, atlieka notifikuotosios įstaigos kompetencijos ir atitikties reikalavimams vertinimą ir nustato, kad atitikties vertinimo įstaiga ar jos veikla atitinka šio įstatymo 141 straipsnyje nustatytus reikalavimus. Notifikuotosios įstaigos kompetencijos ir atitikties reikalavimams vertinimas atliekamas per ne ilgesnį kaip 20 darbo dienų nuo atitinkamos informacijos gavimo dienos terminą.\n\n2. Vyriausybės įgaliota institucija sprendimą dėl atitikties vertinimo įstaigos paskyrimo atlikti gaminių atitikties vertinimo procedūras galiojimo laikino sustabdymo panaikinimo arba motyvuotą atsisakymą panaikinti atitikties vertinimo įstaigos paskyrimo atlikti atitikties vertinimo procedūras galiojimo laikiną sustabdymą priima per 10 darbo dienų nuo šio straipsnio 1 dalies 1 punkte nurodyto prašymo, 1 dalies 2 punkte nurodytos informacijos gavimo ar šio straipsnio 1 dalies 3 punkte nurodyto notifikuotosios įstaigos kompetencijos ir atitikties reikalavimams vertinimo atlikimo dienos Vyriausybės nustatyta tvarka.\n\n3. Notifikavimo pranešimas apie atitikties vertinimo įstaigos paskyrimo atlikti gaminių atitikties vertinimo procedūras galiojimo laikino sustabdymo panaikinimą pateikiamas mutatis mutandis šio įstatymo 142 straipsnio 4 dalyje nustatyta tvarka.\n\n4. Atnaujinti notifikuotosios įstaigos veiklą paskirtoji įstaiga gali tik esant šio įstatymo 142 straipsnio 5 dalyje nurodytoms sąlygoms."
    },
    {
      "provision_ref": "art147",
      "chapter": "III SKYRIUS AKREDITAVIMO PROCESAS",
      "section": "147",
      "title": "147 straipsnis. Notifikuotosios įstaigos paskyrimo atlikti gaminių atitikties vertinimo procedūras galiojimo panaikinimas",
      "content": "1. Vyriausybės įgaliota institucija notifikuotosios įstaigos paskyrimo atlikti gaminių atitikties vertinimo procedūras galiojimą panaikina šiais atvejais:\n\n1) notifikuotosios įstaigos prašymu;\n\n2) gavusi informacijos apie notifikuotajai įstaigai išduoto akreditavimo pažymėjimo galiojimo panaikinimą arba akreditavimo srities susiaurinimą (kai notifikuotosios įstaigos akreditavimo sritis susiaurinama toje atitikties vertinimo dalyje, kuriai įstaiga yra notifikuota);\n\n3) įvertinusi notifikuotosios įstaigos per šio įstatymo 145 straipsnio 1 dalies 3 punkte nustatytą terminą Vyriausybės nustatyta tvarka pateiktus duomenis ar dokumentus apie notifikuotosios įstaigos ar jos veiklos neatitikčių šio įstatymo 141 straipsnyje nustatytiems reikalavimams pašalinimą, nustato, kad atitikties vertinimo įstaiga ar jos veikla neatitinka šio įstatymo 141 straipsnyje nustatytų reikalavimų ir būtina panaikinti notifikuotosios įstaigos paskyrimą atlikti atitikties vertinimo procedūras;\n\n4) jeigu, laikinai sustabdžius atitikties vertinimo įstaigos paskyrimo atlikti gaminių atitikties vertinimo procedūras galiojimą, notifikuotoji įstaiga per šio įstatymo 145 straipsnio 3 dalyje nustatytą terminą Vyriausybės nustatyta tvarka nepateikė duomenų ar dokumentų apie notifikuotosios įstaigos ar jos veiklos neatitikčių šio įstatymo 141 straipsnyje nustatytiems reikalavimams pašalinimą;\n\n5) jeigu, laikinai sustabdžius atitikties vertinimo įstaigos paskyrimo atlikti gaminių atitikties vertinimo procedūras galiojimą ir Vyriausybės įgaliotai institucijai Vyriausybės nustatyta tvarka atlikus notifikuotosios įstaigos kompetencijos ir atitikties reikalavimams vertinimą, nustatoma, kad įstaiga ar jos veikla neatitinka šio įstatymo 141 straipsnyje nustatytų reikalavimų;\n\n6) jeigu notifikuotoji įstaiga informuoja, kad nėra galimybių ištaisyti Vyriausybės įgaliotos institucijos nustatytų notifikuotosios įstaigos ar jos veiklos neatitikčių;\n\n7) jeigu notifikuotoji įstaiga laikotarpiu, kuriuo laikinai sustabdytas jos paskyrimo atlikti gaminių atitikties vertinimo procedūras galiojimas, atlieka tas atitikties vertinimo procedūras, kurioms atlikti paskyrimo galiojimas yra laikinai sustabdytas;\n\n8) jeigu notifikuotoji įstaiga pasibaigia Civilinio kodekso nustatytais pagrindais;\n\n9) jeigu techniniame reglamente nebenustatomos notifikuotosios įstaigos funkcijos.\n\n2. Vyriausybės įgaliotos institucijos sprendimas panaikinti notifikuotosios įstaigos paskyrimo atlikti gaminių atitikties vertinimo procedūras galiojimą priimamas ir notifikavimo pranešimas pateikiamas mutatis mutandis šio įstatymo 142 straipsnio 1 ir 4 dalyse nustatyta tvarka.\n\nPapildyta skyriumi:\nNr. XIV-1450, 2022-10-11, paskelbta TAR 2022-10-19, i. k. 2022-21165\n\nIV SKYRIUS\nBAIGIAMOSIOS NUOSTATOS"
    },
    {
      "provision_ref": "art15",
      "chapter": "IV SKYRIUS BAIGIAMOSIOS NUOSTATOS",
      "section": "15",
      "title": "15 straipsnis. Atitikties vertinimo ir akreditavimo darbų apmokėjimas",
      "content": "1. Akreditavimo siekiančios arba akredituotos atitikties vertinimo įstaigos išlaidas, susijusias su jų atitikties vertinimu ir akreditavimu, apmoka pagal Vyriausybės nustatyta tvarka apskaičiuojamus ir Nacionalinio akreditacijos biuro laikantis šios tvarkos tvirtinamus įkainius.\n\n2. Už akreditavimo pažymėjimų išdavimą ar jų keitimą mokama valstybės rinkliava."
    },
    {
      "provision_ref": "art16",
      "chapter": "IV SKYRIUS BAIGIAMOSIOS NUOSTATOS",
      "section": "16",
      "title": "16 straipsnis. Duomenų apie akreditavimo pažymėjimus tvarkymas",
      "content": "Akreditavimo pažymėjimų išdavimo, keitimo, galiojimo sustabdymo, galiojimo sustabdymo panaikinimo ar galiojimo panaikinimo duomenys tvarkomi Lietuvos Respublikos viešojo administravimo įstatymo nustatyta tvarka."
    },
    {
      "provision_ref": "art17",
      "chapter": "IV SKYRIUS BAIGIAMOSIOS NUOSTATOS",
      "section": "17",
      "title": "17 straipsnis. Sprendimų pateikimo atitikties vertinimo įstaigoms tvarka",
      "content": "Apie visus Nacionalinio akreditacijos biuro sprendimus, priimtus pagal šį įstatymą, atitikties vertinimo įstaigoms pranešama elektroninėmis priemonėmis šių įstaigų nurodytu elektroninio pašto adresu."
    },
    {
      "provision_ref": "art18",
      "chapter": "IV SKYRIUS BAIGIAMOSIOS NUOSTATOS",
      "section": "18",
      "title": "18 straipsnis. Sprendimų apskundimo tvarka",
      "content": "Nacionalinio akreditacijos biuro sprendimai, priimti pagal šį įstatymą, skundžiami:\n\n1) Nacionaliniam akreditacijos biurui Viešojo administravimo įstatymo nustatyta tvarka;\n\n2) administraciniam teismui Lietuvos Respublikos administracinių bylų teisenos įstatymo nustatyta tvarka."
    },
    {
      "provision_ref": "art19",
      "chapter": "IV SKYRIUS BAIGIAMOSIOS NUOSTATOS",
      "section": "19",
      "title": "19 straipsnis. Kitose valstybėse išduotų atitikties vertinimo dokumentų pripažinimas",
      "content": "Kitose valstybėse išduoti atitikties vertinimo dokumentai pripažįstami tarptautinėse sutartyse ir Reglamente (EB) Nr. 765/2008 nustatyta tvarka.\n\nSkelbiu šį Lietuvos Respublikos Seimo priimtą įstatymą.\n\nRESPUBLIKOS PREZIDENTAS                                                               VALDAS ADAMKUS\n\nLietuvos Respublikos\natitikties vertinimo įstatymo\npriedas\n\nĮGYVENDINAMI EUROPOS SĄJUNGOS TEISĖS AKTAI\n\n1. 2008 m. liepos 9 d. Europos Parlamento ir Tarybos reglamentas (EB) Nr. 765/2008, nustatantis akreditavimo reikalavimus ir panaikinantis Reglamentą (EEB) Nr. 339/93, su paskutiniais pakeitimais, padarytais 2019 m. birželio 20 d. Europos Parlamento ir Tarybos Reglamentu (ES) 2019/1020.\n\nPriedo pakeitimai:\nNr. XIV-1450, 2022-10-11, paskelbta TAR 2022-10-19, i. k. 2022-21165"
    }
  ],
  "definitions": [
    {
      "term": "Akreditavimo pažymėjimas",
      "definition": "dokumentas, kuriuo patvirtinama, kad atitikties vertinimo įstaiga yra kompetentinga vykdyti konkrečią atitikties vertinimo veiklą.\n\n2. Atitikties vertinimo įstaigos ar jos veiklos neatitiktis − atitikties vertinimo įstaigai ar jos veiklai taikomų teisės aktų, standartų, techninių specifikacijų, tarptautinių akreditavimo organizacijų privalomojo pobūdžio norminių dokumentų ar procedūrinių akreditavimo dokumentų reikalavimų neatitikimas.",
      "source_provision": "art2"
    },
    {
      "term": "Atitikties vertinimo įstaigų priežiūra",
      "definition": "nacionalinės akreditacijos įstaigos atliekamas jos akredituotų atitikties vertinimo įstaigų tikrinimas, ar šios įstaigos atlieka atitikties vertinimo veiklą laikydamosi tarptautinių akreditavimo organizacijų privalomojo pobūdžio norminių dokumentų, teisės aktų, standartų ar techninių specifikacijų reikalavimų.",
      "source_provision": "art2"
    },
    {
      "term": "Atitikties vertinimo veikla",
      "definition": "veiksmai, įskaitant kalibravimą, bandymus, sertifikavimą ir patikrinimus, atliekami siekiant nustatyti, ar gaminys, procesas, paslauga, vadybos sistema, fizinio asmens kvalifikacija atlikti tam tikrą darbą, atitikties vertinimo įstaiga atitinka jiems taikomų teisės aktų, standartų ar techninių specifikacijų reikalavimus.",
      "source_provision": "art2"
    },
    {
      "term": "Notifikuotoji įstaiga",
      "definition": "atitikties vertinimo įstaiga, kuri šio įstatymo ir Lietuvos Respublikos Vyriausybės nustatyta tvarka paskirta atlikti techniniuose reglamentuose nustatytas gaminių atitikties vertinimo procedūras ir apie kurią pranešta Europos Komisijai, kitoms Europos Sąjungos valstybėms narėms, Europos laisvosios prekybos asociacijos valstybėms, pasirašiusioms Europos ekonominės erdvės susitarimą, ir kitoms valstybėms, su kuriomis Europos Sąjunga yra sudariusi abipusio pripažinimo susitarimus.\nPapildyta straipsnio dalimi:\nNr. XIV-1450, 2022-10-11, paskelbta TAR 2022-10-19, i. k. 2022-21165",
      "source_provision": "art2"
    },
    {
      "term": "Techninis reglamentas",
      "definition": "Lietuvos Respublikos įstatymas, Lietuvos Respublikos Vyriausybės arba jos įgaliotos institucijos tvirtinamas teisės aktas, kuriais perkeliami gaminiams taikomi derinamieji Europos Sąjungos teisės aktai, arba tiesiogiai taikomas derinamasis Europos Sąjungos teisės aktas, kai šie Europos Sąjungos teisės aktai yra priimti pagal 2008 m. liepos 9 d. Europos Parlamento ir Tarybos sprendimą Nr. 768/2008/EB dėl bendrosios gaminių pardavimo sistemos ir panaikinančio Sprendimą 93/465/EEB arba suderinti su šiuo sprendimu.\nPapildyta straipsnio dalimi:\nNr. XIV-1450, 2022-10-11, paskelbta TAR 2022-10-19, i. k. 2022-21165\n\n7. Vadybos sistema − vadybos politikos ir tikslų nustatymo, tų tikslų siekimo sistema.\nStraipsnio dalies numeracijos pakeitimas:\nNr. XIV-1450, 2022-10-11, paskelbta TAR 2022-10-19, i. k. 2022-21165\n\n8. Kitos šiame įstatyme vartojamos sąvokos suprantamos taip, kaip jos apibrėžtos Reglamente (EB) Nr. 765/2008, Lietuvos Respublikos paslaugų įstatyme ir Lietuvos Respublikos produktų saugos įstatyme.\nStraipsnio dalies numeracijos pakeitimas:\nNr. XIV-1450, 2022-10-11, paskelbta TAR 2022-10-19, i. k. 2022-21165\n\nII SKYRIUS\nATITIKTIES VERTINIMO OBJEKTAI, SUBJEKTAI IR JŲ FUNKCIJOS",
      "source_provision": "art2"
    }
  ]
}

{
  "id": "lt-law-xiv-1738",
  "type": "statute",
  "title": "Lietuvos Respublikos strateginių prekių kontrolės įstatymo Nr. I-1022 pakeitimo įstatymas",
  "short_name": "XIV-1738",
  "status": "in_force",
  "issued_date": "2022-12-22",
  "in_force_date": "2023-04-01",
  "url": "https://e-tar.lt/portal/lt/legalAct/7461c5108dcd11ed8df094f359a60216/imtInTIsDs",
  "provisions": [
    {
      "provision_ref": "art1",
      "section": "1",
      "title": "1 straipsnis. Lietuvos Respublikos strateginių prekių kontrolės įstatymo Nr. I-1022 nauja redakcija",
      "content": "Pakeisti Lietuvos Respublikos strateginių prekių kontrolės įstatymą Nr. I-1022 ir jį išdėstyti taip:\n\n„LIETUVOS RESPUBLIKOS\nSTRATEGINIŲ PREKIŲ KONTROLĖS\nĮSTATYMAS\n\nI SKYRIUS\nBENDROSIOS NUOSTATOS"
    },
    {
      "provision_ref": "art1",
      "chapter": "I SKYRIUS BENDROSIOS NUOSTATOS",
      "section": "1",
      "title": "1 straipsnis. Įstatymo paskirtis ir tikslas",
      "content": "1. Šio įstatymo paskirtis – užtikrinti veiksmingą strateginių prekių kontrolę, įgyvendinant tarptautinius susitarimus ir priemones, draudžiančius masinio naikinimo ginklų ir jų siuntimo į taikinį sistemų platinimą; užtikrinti tarptautinių įsipareigojimų vykdymą, Lietuvos Respublikoje kuriant kontrolės sistemą, integruotą į Europos Sąjungos ir tarptautinių neplatinimo susitarimų eksporto kontrolės sistemą, skatinti atsakingą modernių technologijų eksportą, siekiant užtikrinti Lietuvos saugumo ir užsienio politikos interesus.\n\n2. Šio įstatymo tikslas – nustatyti strateginių prekių eksporto, siuntimo (persiuntimo) Europos Sąjungoje, importo, įvežimo, tranzito, tarpininkavimo ir techninės pagalbos teikimo kontrolės sąlygas.\n\n3. Šis įstatymas užtikrina Europos Sąjungos teisės aktų, nurodytų įstatymo priede, nuostatų įgyvendinimą."
    },
    {
      "provision_ref": "art2",
      "chapter": "I SKYRIUS BENDROSIOS NUOSTATOS",
      "section": "2",
      "title": "2 straipsnis. Įstatymo taikymas",
      "content": "1. Šis įstatymas taikomas juridiniams ir fiziniams asmenims, užsienio juridinių asmenų ir kitų organizacijų filialams, kurių veikla susijusi su karinės įrangos eksportu, importu, tranzitu, tarpininkavimu, karinės įrangos įvežimu ir siuntimu Europos Sąjungoje, dvejopo naudojimo prekių eksportu, siuntimu (persiuntimu) Europos Sąjungoje, tranzitu, tarpininkavimo paslaugomis ir technine pagalba.\n\n2. Atliekant dvejopo naudojimo prekių kontrolę šis įstatymas taikomas tiek, kiek šių klausimų nereglamentuoja Reglamento (ES) Nr. 2021/821 nuostatos."
    },
    {
      "provision_ref": "art3",
      "chapter": "I SKYRIUS BENDROSIOS NUOSTATOS",
      "section": "3",
      "title": "3 straipsnis. Pagrindinės šio įstatymo sąvokos",
      "content": "1. Dvejopo naudojimo prekės – prekės, kaip jos apibrėžiamos Reglamento (ES) Nr. 2021/821 2 straipsnio 1 punkte.\n\n2. Karinė įranga – gynybai skirti arba su ja susiję produktai, įtraukti į šio įstatymo 4 straipsnyje nurodytą Europos Sąjungos bendrąjį karinės įrangos sąrašą.\n\n3. Karinės įrangos eksportas – karinės įrangos išvežimas iš Lietuvos Respublikos teritorijos, įskaitant reeksportą, programinės įrangos ar technologijų perdavimas elektroninėmis priemonėmis, tarp jų telefaksu, telefonu, elektroniniu paštu, taip pat technologijos perdavimas žodžiu (kai technologija apibūdinama balso perdavimo priemonėmis) arba bet kokiomis kitomis elektroninėmis priemonėmis į trečiosios šalies teritoriją.\n\n4. Karinės įrangos gavėjas – teisiškai atsakingas už iš tiekėjo gautą karinę įrangą Europos Sąjungoje įsisteigęs juridinis asmuo, užsienio juridinio asmens ir kitos organizacijos filialas ar fizinis asmuo, kurio nuolatinė gyvenamoji vieta yra bet kuri valstybė narė.\n\n5. Karinės įrangos importas – karinės įrangos įvežimas į Lietuvos Respublikos teritoriją, programinės įrangos ar technologijų perdavimas elektroninėmis priemonėmis, tarp jų telefaksu, telefonu, elektroniniu paštu, taip pat technologijos perdavimas žodžiu (kai technologija apibūdinama balso perdavimo priemonėmis) arba bet kokiomis kitomis elektroninėmis priemonėmis iš trečiosios šalies teritorijos.\n\n6. Karinės įrangos įvežimas – karinės įrangos įvežimas į Lietuvos Respublikos teritoriją iš bet kurios kitos valstybės narės teritorijos.\n\n7. Karinės įrangos reeksportas – karinės įrangos, anksčiau importuotos į Lietuvos Respublikos teritoriją, eksportas iš jos.\n\n8. Karinės įrangos siuntimas – bet koks karinės įrangos perdavimas arba perkėlimas iš Lietuvos Respublikos teritorijos kitos valstybės narės gavėjui.\n\n9. Karinės įrangos tiekėjas – teisiškai atsakingas už karinės įrangos siuntimą Europos Sąjungoje įsisteigęs juridinis asmuo, užsienio juridinio asmens, kitos organizacijos filialas ar fizinis asmuo, kurio nuolatinė gyvenamoji vieta yra bet kuri valstybė narė.\n\n10. Karinės įrangos tranzitas – karinės įrangos vežimas per Lietuvos Respublikos teritoriją iš trečiosios šalies teritorijos į trečiosios šalies teritoriją.\n\n11. Strateginės prekės – dvejopo naudojimo prekės ir (ar) karinė įranga, įskaitant paslaugas, susijusias su šiomis prekėmis.\n\n12. Tarpininkavimas – Lietuvos Respublikoje registruotų juridinių asmenų bei užsienio juridinių asmenų ir kitų organizacijų filialų arba fizinių asmenų, kurių nuolatinė gyvenamoji vieta yra Lietuvos Respublikoje, vedamos derybos, parengimas arba vykdymas sandorių, pagal kuriuos karinė įranga gali būti perduodama iš Lietuvos Respublikos teritorijos, kitos valstybės narės teritorijos arba trečiosios šalies teritorijos į bet kurią kitą trečiąją šalį.\n\n13. Tarptautiniai neplatinimo susitarimai – Wassenaaro susitarimas dėl įprastinių ginklų ir dvejopo naudojimo prekių bei technologijų eksporto kontrolės (WA), Raketų technologijų kontrolės režimas (MTCR), Branduolinių tiekėjų grupė (NSG), Australijos grupė (AG), Konvencija dėl cheminio ginklo kūrimo, gamybos, kaupimo ir panaudojimo uždraudimo bei jo sunaikinimo (CWC), Konvencija dėl bakteriologinių ir toksinių ginklų kūrimo, gamybos ir saugojimo uždraudimo bei jų sunaikinimo (BTWC), Branduolinio ginklo neplatinimo sutartis (NPT) ir kiti susitarimai bei tarptautiniai valstybių įsipareigojimai, kurių tikslas – politinėmis, ekonominėmis, diplomatinėmis ir teisinėmis priemonėmis užkirsti kelią cheminio, biologinio ir branduolinio ginklo ir įprastinės ginkluotės platinimui.\n\n14. Trečioji šalis – valstybė, kuri nėra Europos Sąjungos valstybė narė.\n\n15. Trečiosios šalies teritorija – teritorija, nepriklausanti Sąjungos muitų teritorijai, apibrėžtai 2013 m. spalio 9 d. Europos Parlamento ir Tarybos reglamento (ES) 952/2013, kuriuo nustatomas Sąjungos muitinės kodeksas, su visais pakeitimais 4 straipsnyje.\n\n16. Valstybė narė – Europos Sąjungos valstybė narė.\n\n17. Licencija ir leidimas šiame įstatyme suprantami ne kaip bendrasis leidimas verstis ūkine komercine veikla, bet kaip Lietuvos Respublikos ekonomikos ir inovacijų ministerijos išduodamas leidimas nustatyta tvarka eksportuoti, importuoti, vežti tranzitu, įvežti ir Europos Sąjungoje siųsti licencijoje ar leidime nurodytą karinę įrangą, teikti tarpininkavimo paslaugas ir eksportuoti, siųsti (persiųsti) Europos Sąjungoje, vežti tranzitu tik licencijoje ar leidime nurodytas dvejopo naudojimo prekes, teikti tarpininkavimo paslaugas, techninę pagalbą.\n\n18. Šiame įstatyme vartojama sąvoka „kontroliuojantysis asmuo“ suprantama taip, kaip apibrėžiama Lietuvos Respublikos ginklų ir šaudmenų kontrolės įstatyme. Kitos šiame įstatyme vartojamos sąvokos suprantamos taip, kaip apibrėžiamos Ginklų ir šaudmenų kontrolės įstatyme, Lietuvos Respublikos nacionaliniam saugumui užtikrinti svarbių objektų apsaugos įstatyme ir Reglamente (ES) 2021/821.\n\nII SKYRIUS\nSTRATEGINIŲ PREKIŲ EKSPORTAS, SIUNTIMAS (persiuntimas) EUROPOS SĄJUNGOJE, įvežimas, IMPORTAS, TRANZITAS, TARPININKAVIMAS, TECHNINĖ PAGALBA"
    },
    {
      "provision_ref": "art4",
      "chapter": "II SKYRIUS STRATEGINIŲ PREKIŲ EKSPORTAS, SIUNTIMAS (persiuntimas) EUROPOS SĄJUNGOJE, įvežimas, IMPORTAS, TRANZITAS, TARPININKAVIMAS, TECHNINĖ PAGALBA",
      "section": "4",
      "title": "4 straipsnis. Bendrasis karinės įrangos sąrašas",
      "content": "Lietuvos Respublikos Vyriausybė ar jos įgaliota institucija tvirtina Bendrąjį karinės įrangos sąrašą. Šis sąrašas turi atitikti Tarybos priimtą Europos Sąjungos bendrąjį karinės įrangos sąrašą (toliau – Bendrasis karinės įrangos sąrašas). Vadovaujantis Lietuvos Respublikos užsienio politikos ir nacionalinio saugumo interesais, Bendrasis karinės įrangos sąrašas gali būti papildytas nacionalinėmis karinei įrangai priskiriamų prekių pozicijomis, kurioms būtų taikomi šio įstatymo 6 ir 7 straipsnio reikalavimai."
    },
    {
      "provision_ref": "art5",
      "chapter": "II SKYRIUS STRATEGINIŲ PREKIŲ EKSPORTAS, SIUNTIMAS (persiuntimas) EUROPOS SĄJUNGOJE, įvežimas, IMPORTAS, TRANZITAS, TARPININKAVIMAS, TECHNINĖ PAGALBA",
      "section": "5",
      "title": "5 straipsnis. Strateginių prekių eksporto, siuntimo (persiuntimo) Europos Sąjungoje, importo, įvežimo, tranzito, tarpininkavimo ir techninės pagalbos kontrolę atliekančios valstybės institucijos ir įstaigos",
      "content": "1. Vyriausybė nustato strateginių prekių kontrolę atliekančias valstybės institucijas ir įstaigas, taip pat kontrolės atlikimo tvarką tiek, kiek to nenustato Reglamentas (ES) Nr. 2021/821 ir šis įstatymas.\n\n2. Ekonomikos ir inovacijų ministerija organizuoja ir koordinuoja dvejopo naudojimo prekių eksporto, siuntimo (persiuntimo) Europos Sąjungoje, tranzito, tarpininkavimo paslaugų, techninės pagalbos kontrolės darbus ir karinės įrangos eksporto, importo, tranzito, siuntimo Europos Sąjungoje, įvežimo, tarpininkavimo kontrolės darbus ir juos vykdo kartu su kitomis valstybės institucijomis bei įstaigomis šio įstatymo ir kitų strateginių prekių kontrolę reglamentuojančių teisės aktų nustatyta tvarka. Siekiant užtikrinti kontrolės sistemos funkcionavimą, klausimai, susiję su strateginių prekių kontrole, Vyriausybės nustatyta tvarka taip pat yra svarstomi Vyriausybės ar jos įgaliotos institucijos sudaromoje Komisijoje strateginių prekių licencijų išdavimo klausimams spręsti."
    },
    {
      "provision_ref": "art6",
      "chapter": "II SKYRIUS STRATEGINIŲ PREKIŲ EKSPORTAS, SIUNTIMAS (persiuntimas) EUROPOS SĄJUNGOJE, įvežimas, IMPORTAS, TRANZITAS, TARPININKAVIMAS, TECHNINĖ PAGALBA",
      "section": "6",
      "title": "6 straipsnis. Karinės įrangos eksporto, importo, tranzito ir tarpininkavimo kontrolė",
      "content": "1. Karinės įrangos eksportui, importui, tranzitui ar tarpininkavimui yra privalomos eksporto, importo, tranzito ar tarpininkavimo licencijos, išskyrus šio straipsnio 3–7 dalyse nustatytus atvejus.\n\n2. Karinės įrangos eksporto, importo, tranzito ar tarpininkavimo licencijas išduoda, šių licencijų galiojimą stabdo, licencijų galiojimo sustabdymą panaikina, jų galiojimą panaikina Ekonomikos ir inovacijų ministerija.\n\n3. Karinei įrangai priskirtų A kategorijos ginklų, ginklų priedėlių, šaudmenų, jų dalių eksportas, importas, tranzitas ir tarpininkavimas dėl A kategorijos ginklų, ginklų priedėlių, šaudmenų, jų dalių yra draudžiamas, išskyrus Ginklų ir šaudmenų kontrolės įstatyme nustatytus atvejus.\n\n4. Karinės įrangos, kurią importuoja Lietuvos Respublikos krašto apsaugos ministerija ar jos įgaliota krašto apsaugos sistemos institucija, Lietuvos kariuomenė ir Vyriausybės įgaliota institucija, importui šio straipsnio 1 dalyje nurodyta karinės įrangos importo licencija nereikalinga.\n\n5. Karinės įrangos tranzito, kai jį vykdo trečiosios šalies karinė institucija arba šios institucijos įgaliotas asmuo, licencijas ar leidimus išduoda Vyriausybės įgaliota institucija kitų teisės aktų, nustatančių užsienio valstybių karinių krovinių vežimo per Lietuvos Respublikos teritoriją tvarką, nustatyta tvarka.\n\n6. Karinės įrangos reeksportui remonto ar priežiūros tikslais, kai remonto ar priežiūros darbai yra numatyti pirkimo–pardavimo sutartyse arba garantiniuose įsipareigojimuose ir kai šią įrangą yra importavusi Krašto apsaugos ministerija ar jos įgaliota krašto apsaugos sistemos institucija arba Lietuvos kariuomenė, šio straipsnio 1 dalyje nurodyta Ekonomikos ir inovacijų ministerijos išduodama licencija nereikalinga.\n\n7. Karinės įrangos licencija, nurodyta šio straipsnio 1 dalyje, B, C, D kategorijų ginklams, ginklų priedėliams, šaudmenims, jų dalims, kontroliuojamiems Ginklų ir šaudmenų kontrolės įstatymo nustatyta tvarka, neišduodama.\n\n8. Pagal šį įstatymą išduodamos šių rūšių karinės įrangos eksporto, importo, tranzito ir tarpininkavimo licencijos:\n\n1) individualioji eksporto licencija – leidimas, kuriuo eksportuotojui suteikiama teisė eksportuoti jame nurodytą karinės įrangos kiekį visą iš karto arba per kelis kartus vienam galutiniam vartotojui ar gavėjui trečiojoje šalyje;\n\n2) individualioji eksporto licencija laikinai išvežti – leidimas, kuriuo eksportuotojui suteikiama teisė remonto ir priežiūros tikslais, demonstravimo ir vertinimo ar parodų tikslais laikinai išvežti jame nurodytą karinės įrangos kiekį nurodytam importuotojui ar gavėjui trečiojoje šalyje ir grąžinti šią įrangą atgal (reimportuoti);\n\n3) visuotinė eksporto licencija – leidimas, kuriuo eksportuotojui suteikiama teisė eksportuoti jame nurodytą tam tikros rūšies karinę įrangą vienam galutiniam vartotojui trečiojoje šalyje;\n\n4) individualioji importo licencija – leidimas, kuriuo importuotojui suteikiama teisė importuoti jame nurodytą karinės įrangos kiekį visą iš karto arba per kelis kartus iš trečiosios šalies eksportuotojo;\n\n5) individualioji importo licencija laikinai įvežti – leidimas, kuriuo importuotojui suteikiama teisė remonto ir priežiūros tikslais, demonstravimo ir vertinimo ar parodų tikslais laikinai įvežti jame nurodytą karinės įrangos kiekį iš trečiosios šalies eksportuotojo ar galutinio vartotojo ir grąžinti šią įrangą atgal (reeksportuoti) nurodytam trečiosios šalies eksportuotojui ar galutiniam vartotojui;\n\n6) visuotinė importo licencija – leidimas, kuriuo importuotojui suteikiama teisė importuoti jame nurodytą tam tikros rūšies karinę įrangą iš vieno ar kelių eksportuotojų iš vienos ar kelių trečiųjų šalių;\n\n7) tranzito licencija – leidimas, kuriuo vežėjui suteikiama teisė vežti tranzitu per Lietuvos Respublikos teritoriją jame nurodytą karinės įrangos kiekį viena siunta, siunčiama iš nurodyto trečiosios šalies eksportuotojo nurodytam trečiosios šalies importuotojui;\n\n8) tarpininkavimo licencija – leidimas, kuriuo tarpininkui suteikiama teisė derėtis, rengti arba vykdyti sandorį tarp šiame leidime nurodyto pirkėjo ir pardavėjo dėl nurodytos karinės įrangos perdavimo iš Lietuvos Respublikos teritorijos, kitos valstybės narės teritorijos arba trečiosios šalies teritorijos į bet kurią kitą trečiąją šalį.\n\n9. Šio straipsnio 1 dalyje nurodytos licencijos išduodamos juridiniams ar fiziniams asmenims arba užsienio juridinių asmenų ir kitų organizacijų filialams.\n\n10. Individualioji eksporto licencija, individualioji importo licencija, tarpininkavimo licencija ir tranzito licencija galioja vienus metus nuo jų išdavimo dienos. Visuotinė eksporto licencija ir visuotinė importo licencija galioja 2 metus nuo jų išdavimo dienos. Individualioji eksporto licencija laikinai išvežti ir individualioji importo licencija laikinai įvežti galioja 2 metus nuo jų išdavimo dienos, jeigu Ekonomikos ir inovacijų ministerija jose nenustato trumpesnio jų galiojimo laiko, kai karinė įranga eksportuojama ar importuojama demonstruoti parodoje.\n\n11. Licencijų išdavimo, jų galiojimo sustabdymo, galiojimo sustabdymo panaikinimo ir licencijų galiojimo panaikinimo tvarką nustato Vyriausybė ar jos įgaliota institucija."
    },
    {
      "provision_ref": "art7",
      "chapter": "II SKYRIUS STRATEGINIŲ PREKIŲ EKSPORTAS, SIUNTIMAS (persiuntimas) EUROPOS SĄJUNGOJE, įvežimas, IMPORTAS, TRANZITAS, TARPININKAVIMAS, TECHNINĖ PAGALBA",
      "section": "7",
      "title": "7 straipsnis. Karinės įrangos siuntimo Europos Sąjungoje ir įvežimo kontrolė",
      "content": "1. Siunčiant karinę įrangą iš Lietuvos Respublikos teritorijos į kitos valstybės narės teritoriją reikalingas siuntimo Europos Sąjungoje licencijas ir įvežimo iš valstybės narės licencijas išduoda, jų galiojimą sustabdo, galiojimo sustabdymą panaikina ir galiojimą panaikina Ekonomikos ir inovacijų ministerija.\n\n2. Karinės įrangos siuntimo Europos Sąjungoje licencija nereikalinga, kai:\n\n1) karinę įrangą siunčia Krašto apsaugos ministerija ar jos įgaliota krašto apsaugos sistemos institucija, Lietuvos kariuomenė, Valstybės sienos apsaugos tarnyba prie Lietuvos Respublikos vidaus reikalų ministerijos arba Vyriausybės įgaliota institucija ar įstaiga;\n\n2) karinė įranga tiekiama Europos Sąjungos, Šiaurės Atlanto sutarties organizacijos (NATO), Tarptautinės atominės energijos agentūros (TATENA) arba kitoms tarpvyriausybinėms organizacijoms jų užduotims atlikti;\n\n3) karinės įrangos siuntimas yra būtinas valstybių narių bendradarbiavimo ginkluotės srityje programai įgyvendinti;\n\n4) karinės įrangos siuntimas yra susijęs su humanitarine pagalba ištikus nelaimei arba yra dovana esant nepaprastajai padėčiai;\n\n5) siunčiami B, C, D kategorijų ginklai, ginklų priedėliai, šaudmenys, jų dalys kontroliuojami Ginklų ir šaudmenų kontrolės įstatymo nustatytais atvejais.\n\n3. Karinės įrangos siuntimo Europos Sąjungoje ir įvežimo iš valstybės narės licencijų rūšys yra šios:\n\n1) bendroji karinės įrangos siuntimo kitų valstybių narių ginkluotosioms pajėgoms Sąjungoje licencija – leidimas, kuriuo Lietuvos Respublikoje įsisteigusiems tiekėjams suteikiama teisė siųsti pagal jame nurodytas sąlygas jame nurodytą karinę įrangą kitos valstybės narės ginkluotosioms pajėgoms arba gynybos srities perkančiajai organizacijai, įsigyjančiai šią karinę įrangą tik valstybės narės ginkluotosioms pajėgoms naudoti;\n\n2) bendroji karinės įrangos siuntimo kitų valstybių narių sertifikuotoms įmonėms Sąjungoje licencija – leidimas, kuriuo Lietuvos Respublikoje įsisteigusiems tiekėjams suteikiama teisė siųsti pagal jame nurodytas sąlygas jame nurodytą karinę įrangą kitoje valstybėje narėje esančiai sertifikuotai įmonei gavėjai;\n\n3) bendroji karinės įrangos siuntimo demonstravimo ir vertinimo tikslais Sąjungoje licencija – leidimas, kuriuo Lietuvos Respublikoje įsisteigusiems tiekėjams suteikiama teisė siųsti pagal jame nurodytas sąlygas jame nurodytą karinę įrangą į kitą valstybę narę demonstravimo (karinės įrangos siuntimas, siekiant ją panaudoti aplinkoje, kuria imituojamos darbinės naudojimo sąlygos) ir vertinimo (karinės įrangos siuntimas, siekiant ją išbandyti ir pasidalyti tų bandymų rezultatais) tikslais su sąlyga, kad ši įranga bus grąžinta atgal baigus demonstravimą ir vertinimą;\n\n4) bendroji karinės įrangos siuntimo remonto ir priežiūros tikslais Sąjungoje licencija – leidimas, kuriuo Lietuvos Respublikoje įsisteigusiems tiekėjams suteikiama teisė siųsti pagal jame nurodytas sąlygas jame nurodytą karinę įrangą remonto ir priežiūros tikslais kitoje valstybėje narėje esančiam karinės įrangos gavėjui, kuris yra pirminis karinės įrangos tiekėjas arba gamintojas, su sąlyga, kad ši įranga bus grąžinta atgal atlikus remontą ir priežiūrą;\n\n5) bendroji karinės įrangos siuntimo parodų tikslais Sąjungoje licencija – leidimas, kuriuo Lietuvos Respublikoje įsisteigusiems tiekėjams suteikiama teisė siųsti pagal jame nurodytas sąlygas jame nurodytą karinę įrangą į kitą valstybę narę parodų tikslais (karinės įrangos siuntimas parodos tikslais valstybėje narėje, kai produktas neskirtas naudoti darbinėmis naudojimo sąlygomis ir siuntimas neapima demonstravimo ar vertinimo tikslų) su sąlyga, kad ši įranga bus grąžinta atgal pasibaigus parodai;\n\n6) bendroji karinės įrangos siuntimo baigus demonstravimą ir vertinimą ar parodas ir atlikus remontą ir priežiūrą Sąjungoje licencija – leidimas, kuriuo Lietuvos Respublikoje įsisteigusiems tiekėjams suteikiama teisė siųsti pagal jame nurodytas sąlygas jame nurodytą karinę įrangą baigus demonstravimą ir vertinimą ar parodas ir atlikus remontą ir priežiūrą tiekėjui arba gavėjui kitoje valstybėje narėje;\n\n7) visuotinė siuntimo Sąjungoje licencija – leidimas, kuriuo tiekėjui suteikiama teisė siųsti jame nurodytą tam tikros rūšies karinę įrangą vienam ar keliems kitose valstybėse narėse esantiems gavėjams;\n\n8) individualioji siuntimo Sąjungoje licencija – leidimas, kuriuo tiekėjui suteikiama teisė vieną kartą siųsti šiame leidime nurodytą karinės įrangos kiekį visą iš karto arba per kelis kartus vienam kitos valstybės narės gavėjui. Šį licencija išduodama, kai jos prašoma tik vienam siuntimui, kai tai būtina ginant saugumo interesus ar saugant viešąją tvarką, laikantis tarptautinių įsipareigojimų arba kai tiekėjas negali laikytis visų sąlygų, būtinų suteikiant visuotinę siuntimo Sąjungoje licenciją;\n\n9) individualioji įvežimo iš valstybės narės licencija – leidimas, kuriuo gavėjui suteikiama teisė įvežti jame nurodytą karinės įrangos kiekį iš kitos valstybės narės tiekėjo. Ši licencija reikalinga tik įvežant Bendrojo karinės įrangos sąrašo ML7 kategorijos karinę įrangą.\n\n4. Šio straipsnio 3 dalyje nurodytų rūšių licencijos išduodamos juridiniams ar fiziniams asmenims arba užsienio juridinių asmenų ir kitų organizacijų filialams.\n\n5. Visuotinė siuntimo Sąjungoje licencija galioja 3 metus nuo jos išdavimo dienos, individualioji įvežimo iš valstybės narės licencija galioja vienus metus nuo jos išdavimo dienos.\n\n6. Lietuvos Respublikoje įsisteigę karinės įrangos gavėjai turi teisę įvežti karinę įrangą, neturėdami individualiosios įvežimo iš valstybės narės licencijos, pagal kitų valstybių narių paskelbtas bendrąsias siuntimo licencijas, jeigu yra sertifikuoti dėl patikimumo. Sertifikuojamos tik karinę įrangą gaminančios įmonės karinės įrangos gavėjos.\n\n7. Karinę įrangą gaminančios įmonės karinės įrangos gavėjos patikimumas vertinamas pagal jos atitiktį šiems reikalavimams:\n\n1) karinę įrangą gaminanti įmonė karinės įrangos gavėja turi turėti ne trumpesnę kaip 2 metų patirtį karinės įrangos gamybos srityje;\n\n2) karinę įrangą gaminanti įmonė karinės įrangos gavėja privalo turėti licencijas ar leidimus gaminti arba tiekti rinkai karinę įrangą, kai tokios veiklos licencijos ar leidimai yra privalomi teisės aktų, nustatančių licencijuojamas veiklas kaip būtinas veiklos sąlygas, nustatyta tvarka;\n\n3) karinę įrangą gaminanti įmonė karinės įrangos gavėja turi vykdyti veiklą, susijusią su karinės įrangos komponentų ir jų dalių integravimu;\n\n4) neturi būti įsiteisėjusių teismo sprendimų, priimtų per paskutinius 3 metus, kuriuose būtų pripažinta, kad karinę įrangą gaminanti įmonė karinės įrangos gavėja yra pažeidusi strateginių prekių kontrolę reglamentuojančių teisės aktų reikalavimus, arba įsiteisėjusių apkaltinamųjų teismo nuosprendžių ir neišnykusio ar nepanaikinto teistumo sertifikuojamam karinę įrangą gaminančiam fiziniam asmeniui, karinę įrangą gaminančios įmonės gavėjos kontroliuojančiam asmeniui ar juridinio asmens administracijos vadovui dėl padarytų nusikaltimų žmoniškumui ir karo nusikaltimų, nusikalstamų veikų Lietuvos valstybės nepriklausomybei, teritorijos vientisumui ir konstitucinei santvarkai, visuomenės saugumui, nuosavybei, turtinėms teisėms ir turtiniams interesams, ekonomikai ir verslo tvarkai, finansų sistemai ir nusikaltimų valdymo tvarkai, kaip jie apibrėžiami Lietuvos Respublikos baudžiamojo kodekso XLII ir XLIII skyriuose;\nStraipsnio punkto pakeitimai:\nNr. XIV-1823, 2023-03-23, paskelbta TAR 2023-03-30, i. k. 2023-05725\n\n5) karinę įrangą gaminanti įmonė karinės įrangos gavėja (juridinis asmuo) laikoma nepatikima, jeigu jai yra įsiteisėjęs apkaltinamasis teismo nuosprendis dėl šios dalies 4 punkte nurodytų nusikalstamų veikų ir yra bent viena iš šių sąlygų:\n\na) karinę įrangą gaminanti įmonė karinės įrangos gavėja (juridinis asmuo) yra nebaigusi atlikti bausmės už nusikaltimą, pagal Baudžiamąjį kodeksą priskiriamą neatsargiems nusikaltimams;\n\nb) po karinę įrangą gaminančios įmonės karinės įrangos gavėjos (juridinio asmens) bausmės už nusikaltimą, pagal Baudžiamąjį kodeksą priskiriamą nesunkiems arba apysunkiams nusikaltimams, atlikimo arba atleidimo nuo šios bausmės dienos nėra praėję 3 metai;\n\nc) po karinę įrangą gaminančios įmonės karinės įrangos gavėjos (juridinio asmens) bausmės už nusikaltimą, pagal Baudžiamąjį kodeksą priskiriamą sunkiems nusikaltimams, atlikimo arba atleidimo nuo šios bausmės dienos nėra praėję 5 metai;\n\nd) po karinę įrangą gaminančios įmonės karinės įrangos gavėjos (juridinio asmens) bausmės už nusikaltimą, pagal Baudžiamąjį kodeksą priskiriamą labai sunkiems nusikaltimams, atlikimo arba atleidimo nuo šios bausmės dienos nėra praėję 8 metai;\n\nPapildyta straipsnio punktu:\nNr. XIV-1823, 2023-03-23, paskelbta TAR 2023-03-30, i. k. 2023-05725\n\n6) karinę įrangą gaminanti įmonė karinės įrangos gavėja privalo turėti darbuotoją, atsakingą už karinės įrangos siuntimą ir eksportą;\nStraipsnio punkto numeracijos pakeitimas:\nNr. XIV-1823, 2023-03-23, paskelbta TAR 2023-03-30, i. k. 2023-05725\n\n7) karinę įrangą gaminanti įmonė karinės įrangos gavėja privalo raštu įsipareigoti teikti strateginių prekių kontrolę atliekančioms institucijoms ar įstaigoms išsamią informaciją apie karinės įrangos galutinius vartotojus (jų pavadinimus, adresus ir telefono numerius) ar galutinį panaudojimą, taip pat laikytis eksporto apribojimų;\nStraipsnio punkto numeracijos pakeitimas:\nNr. XIV-1823, 2023-03-23, paskelbta TAR 2023-03-30, i. k. 2023-05725\n\n8) karinę įrangą gaminanti įmonė karinės įrangos gavėja privalo turėti įdiegtą siuntimo ir eksporto valdymo sistemą ir turėti jos aprašymą;\nStraipsnio punkto numeracijos pakeitimas:\nNr. XIV-1823, 2023-03-23, paskelbta TAR 2023-03-30, i. k. 2023-05725\n\n9) karinę įrangą gaminanti įmonė karinės įrangos gavėja Nacionaliniam saugumui užtikrinti svarbių objektų apsaugos įstatymo nustatyta tvarka turi nebūti pripažinta neatitinkančia nacionalinio saugumo interesų.\nStraipsnio punkto numeracijos pakeitimas:\nNr. XIV-1823, 2023-03-23, paskelbta TAR 2023-03-30, i. k. 2023-05725\n\n8. Sertifikatas neišduodamas, jeigu karinę įrangą gaminanti įmonė karinės įrangos gavėja neatitinka šio straipsnio 7 dalyje nustatytų vieno ar daugiau reikalavimų.\n\n9. Sertifikuota karinę įrangą gaminanti įmonė karinės įrangos gavėja privalo ne vėliau kaip per 6 mėnesius pranešti Ekonomikos ir inovacijų ministerijai apie gamybinės veiklos pakeitimus, atsiradusius gavus sertifikatą.\n\n10. Sertifikato galiojimas sustabdomas, jeigu sertifikuota karinę įrangą gaminanti įmonė karinės įrangos gavėja nebeatitinka nors vieno iš šio straipsnio 7 dalies 2, 3, 6–9 punktuose nustatyto reikalavimo arba neatlieka šio straipsnio 9 dalyje nustatytos pareigos.\nStraipsnio dalies pakeitimai:\nNr. XIV-1823, 2023-03-23, paskelbta TAR 2023-03-30, i. k. 2023-05725\n\n11. Sertifikato galiojimo sustabdymas panaikinamas, jeigu per Ekonomikos ir inovacijų ministerijos nustatytą terminą, kuris negali būti trumpesnis kaip 60 darbo dienų, pašalinamos sertifikato galiojimo sustabdymą lėmusios aplinkybės.\n\n12. Sertifikato galiojimas panaikinamas, jeigu:\n\n1) sertifikato galiojimo sustabdymą lėmusios aplinkybės nepašalinamos per Ekonomikos ir inovacijų ministerijos nustatytą terminą;\n\n2) paaiškėja šio straipsnio 7 dalies 4 ar 5 punkte nurodytos aplinkybės;\nStraipsnio punkto pakeitimai:\nNr. XIV-1823, 2023-03-23, paskelbta TAR 2023-03-30, i. k. 2023-05725\n\n3) karinę įrangą gaminanti įmonė karinės įrangos gavėja Ekonomikos ir inovacijų ministerijai pateikia klaidinančią informaciją, klaidingus duomenis;\n\n4) to prašo sertifikuota karinę įrangą gaminanti įmonė karinės įrangos gavėja;\n\n5) sertifikuota karinę įrangą gaminanti įmonė karinės įrangos gavėja pasibaigė dėl reorganizavimo ar likvidavimo;\n\n6) sertifikato turėtojas – fizinis asmuo – pripažįstamas neveiksniu atitinkamoje srityje, miršta arba pripažįstamas mirusiu arba nežinia kur esančiu.\n\n13. Lietuvos Respublika pripažįsta kitoje valstybėje narėje įsisteigusioms karinę įrangą gaminančioms įmonėms karinės įrangos gavėjoms išduotus sertifikatus.\n\n14. Lietuvos Respublikoje įsisteigusias karinę įrangą gaminančias įmones karinės įrangos gavėjas sertifikuoja Ekonomikos ir inovacijų ministerija.\n\n15. Karinės įrangos siuntimo Europos Sąjungoje ir įvežimo iš valstybės narės licencijų išdavimo, jų galiojimo sustabdymo, galiojimo sustabdymo panaikinimo ir galiojimo panaikinimo tvarką, taip pat sertifikatų išdavimo, jų galiojimo sustabdymo, galiojimo sustabdymo panaikinimo ir galiojimo panaikinimo tvarką nustato Vyriausybė ar jos įgaliota institucija."
    },
    {
      "provision_ref": "art8",
      "chapter": "II SKYRIUS STRATEGINIŲ PREKIŲ EKSPORTAS, SIUNTIMAS (persiuntimas) EUROPOS SĄJUNGOJE, įvežimas, IMPORTAS, TRANZITAS, TARPININKAVIMAS, TECHNINĖ PAGALBA",
      "section": "8",
      "title": "8 straipsnis. Dvejopo naudojimo prekių eksporto, siuntimo (persiuntimo) Europos Sąjungoje, tarpininkavimo paslaugų, techninės pagalbos ir tranzito kontrolė",
      "content": "1. Dvejopo naudojimo prekių eksportui reikalingas licencijas ir siuntimo (persiuntimo) Europos Sąjungoje leidimus, licencijas teikti tarpininkavimo paslaugas, taip pat licencijas teikti techninę pagalbą ir tranzito leidimus išduoda, jų galiojimą sustabdo, galiojimo sustabdymą panaikina ir galiojimą panaikina Ekonomikos ir inovacijų ministerija.\n\n2. Dvejopo naudojimo prekių, išvardytų Reglamento (ES) Nr. 2021/821 I priede, tranzitui pagal Reglamento (ES) Nr. 2021/821 7 straipsnio nuostatas gali būti taikomas reikalavimas gauti leidimą, jeigu strateginių prekių kontrolę atliekančios valstybės institucijos ir įstaigos nustato, kad prekės yra ar gali būti skirtos Reglamento (ES) Nr. 2021/821 4 straipsnio 1 dalyje nurodytiems naudojimo tikslams. Reglamento (ES) Nr. 2021/821 I priede neišvardytų dvejopo naudojimo prekių tranzitas Vyriausybės ar jos įgaliotos institucijos nustatyta tvarka gali būti uždraustas arba reikalavimas gauti leidimą nustatytas, jeigu prekės yra ar gali būti skirtos Reglamento (ES) Nr. 2021/821 4 straipsnio 1 dalyje nurodytiems naudojimo tikslams.\n\n3. Dvejopo naudojimo prekių tranzitą kontroliuoja Muitinės departamentas prie Lietuvos Respublikos finansų ministerijos.\n\n4. Dvejopo naudojimo prekėms reikalingų eksporto licencijų, siuntimo (persiuntimo) Europos Sąjungoje leidimų, licencijų teikti tarpininkavimo paslaugas ir techninę pagalbą ir tranzito leidimų išdavimo, licencijų ir leidimų galiojimo sustabdymo, galiojimo sustabdymo panaikinimo ir galiojimo panaikinimo tvarką, reikalingų ekspertinių išvadų dėl prekių priskyrimo Reglamento (ES) Nr. 2021/821 I priedui teikimo tvarką nustato Vyriausybė ar jos įgaliota institucija.\n\n5. Reglamento (ES) Nr. 2021/821 9 straipsnyje nustatytais atvejais dvejopo naudojimo prekių, neišvardytų Reglamento (ES) Nr. 2021/821 I priede, eksportas Vyriausybės ar jos įgaliotos institucijos nustatyta tvarka gali būti uždraudžiamas arba gali būti taikomas reikalavimas jam gauti leidimą."
    },
    {
      "provision_ref": "art9",
      "chapter": "II SKYRIUS STRATEGINIŲ PREKIŲ EKSPORTAS, SIUNTIMAS (persiuntimas) EUROPOS SĄJUNGOJE, įvežimas, IMPORTAS, TRANZITAS, TARPININKAVIMAS, TECHNINĖ PAGALBA",
      "section": "9",
      "title": "9 straipsnis. Strateginių prekių galutinį panaudojimą patvirtinantis dokumentas",
      "content": "1. Trečiosios šalies ar siuntimo licencijas išduodančios valstybės narės valstybės institucijų prašymu juridiniam ar fiziniam asmeniui arba užsienio juridinio asmens ir kitos organizacijos filialui, importuojantiems arba įvežantiems strategines prekes, išduodamas galutinį panaudojimą patvirtinantis dokumentas.\n\n2. Galutinį panaudojimą patvirtinančių dokumentų išdavimo tvarką nustato Vyriausybė ar jos įgaliota institucija."
    },
    {
      "provision_ref": "art10",
      "chapter": "II SKYRIUS STRATEGINIŲ PREKIŲ EKSPORTAS, SIUNTIMAS (persiuntimas) EUROPOS SĄJUNGOJE, įvežimas, IMPORTAS, TRANZITAS, TARPININKAVIMAS, TECHNINĖ PAGALBA",
      "section": "10",
      "title": "10 straipsnis. Atsisakymas išduoti licencijas ir leidimus, licencijų ir leidimų galiojimo sustabdymas, licencijų ir leidimų galiojimo sustabdymo panaikinimas ir šio galiojimo panaikinimas",
      "content": "1. Licencija ar leidimas neišduodami, jeigu:\n\n1) jų išdavimas prieštarauja Lietuvos Respublikos tarptautinėms sutartims, sankcijoms, įgyvendinamoms pagal Lietuvos Respublikos ekonominių ir kitų tarptautinių sankcijų įgyvendinimo įstatymą, kriterijams, nurodytiems Bendrojoje pozicijoje 2008/944 BUSP, tarptautinių neplatinimo susitarimų nuostatoms, Lietuvos Respublikos užsienio politikos ir nacionalinio saugumo interesams;\n\n2) fiziniam asmeniui, juridinio asmens kontroliuojančiam asmeniui ar juridinio asmens administracijos vadovui yra įsiteisėjęs apkaltinamasis teismo nuosprendis ir nėra išnykęs ar panaikintas teistumas dėl padarytų nusikaltimų žmoniškumui ir karo nusikaltimų, nusikalstamų veikų Lietuvos valstybės nepriklausomybei, teritorijos vientisumui ir konstitucinei santvarkai, visuomenės saugumui, nuosavybei, turtinėms teisėms ir turtiniams interesams, ekonomikai ir verslo tvarkai, finansų sistemai, valdymo tvarkai;\n\n3) yra aplinkybių, susijusių su strateginių prekių galutinio panaudojimo ar nukreipimo rizika, galimybių panaudoti strategines prekes masinio naikinimo ginklų gamybai rizika ar rizika, kad jos skirtos galutiniam kariniam naudojimui, jeigu paskirties vietos valstybei taikomas ginklų embargas;\n\n4) eksportuotojas, importuotojas, tiekėjas, gavėjas ar tarpininkas Ekonomikos ir inovacijų ministerijai pateikia klaidinančią informaciją, klaidingus duomenis;\n\n5) fizinis asmuo, juridinis asmuo, užsienio juridinių asmenų ar kitų organizacijų filialas Nacionaliniam saugumui užtikrinti svarbių objektų apsaugos įstatymo nustatyta tvarka yra pripažintas neatitinkančiu nacionalinio saugumo interesų;\n\n6) fizinis arba juridinis asmuo, juridinio asmens kontroliuojantis asmuo ar juridinio asmens administracijos vadovas per pastaruosius 5 metus yra pažeidęs sankcijas, įgyvendinamas pagal Ekonominių ir kitų tarptautinių sankcijų įgyvendinimo įstatymą;\n\n7) fiziniam asmeniui, juridinio asmens kontroliuojančiam asmeniui ar juridinio asmens administracijos vadovui yra įsiteisėjęs apkaltinamasis teismo nuosprendis ir nėra išnykęs ar panaikintas teistumas dėl labai sunkaus, sunkaus ar apysunkio nusikaltimo pagal Baudžiamąjį kodeksą ar dėl nusikaltimo pagal užsienio valstybių baudžiamuosius įstatymus, kuris atitinka Baudžiamojo kodekso specialiojoje dalyje nurodytus labai sunkaus, sunkaus ar apysunkio nusikaltimo požymius, ir už padarytą nusikaltimą nėra išnykęs ar panaikintas jo teistumas;\n\n8) turima informacijos apie riziką didinančius ar grėsmę nacionaliniam saugumui keliančius fizinio arba juridinio asmens ryšius su užsienio valstybių institucijomis ar tų valstybių fiziniais arba juridiniais asmenimis;\n\n9) turima informacijos apie riziką didinančias ar grėsmę nacionaliniam saugumui keliančias fizinio arba juridinio asmens sąsajas su organizuotomis grupėmis, užsienio valstybių specialiosiomis tarnybomis ar grupuotėmis, kurios susijusios su tarptautinėmis teroristinėmis organizacijomis ar palaiko ryšius su asmenimis, įtariamais priklausymu joms;\n\n10) juridiniam asmeniui yra įsiteisėjęs apkaltinamasis teismo nuosprendis dėl šios dalies 2 ir (ar) 7 punktuose nurodytų nusikalstamų veikų ir yra bent viena iš šių sąlygų:\n\na) šis juridinis asmuo yra nebaigęs atlikti bausmės už nusikaltimą, pagal Baudžiamąjį kodeksą priskiriamą neatsargiems nusikaltimams;\n\nb) po šio juridinio asmens bausmės už nusikaltimą, pagal Baudžiamąjį kodeksą priskiriamą nesunkiems arba apysunkiams nusikaltimams, atlikimo arba atleidimo nuo šios bausmės dienos nėra praėję 3 metai;\n\nc) po šio juridinio asmens bausmės už nusikaltimą, pagal Baudžiamąjį kodeksą priskiriamą sunkiems nusikaltimams, atlikimo arba atleidimo nuo šios bausmės dienos nėra praėję 5 metai;\n\nd) po šio juridinio asmens bausmės už nusikaltimą, pagal Baudžiamąjį kodeksą priskiriamą labai sunkiems nusikaltimams, atlikimo arba atleidimo nuo šios bausmės dienos nėra praėję 8 metai.\n\nPapildyta straipsnio punktu:\nNr. XIV-1823, 2023-03-23, paskelbta TAR 2023-03-30, i. k. 2023-05725\n\n2. Licencijos ar leidimo galiojimas sustabdomas, jeigu:\n\n1) strateginių prekių kontrolę vykdančios valstybės institucijos ar įstaigos gauna informacijos, kad eksportuotojas, importuotojas, tiekėjas, gavėjas, tarpininkas ar techninės pagalbos teikėjas nesilaiko licencijoje ar leidime nustatytos tvarkos arba strateginių prekių kontrolę reglamentuojančių teisės aktų reikalavimų;\n\n2) strateginių prekių kontrolę vykdančios valstybės institucijos ar įstaigos gauna informacijos, kad eksportuotojas, importuotojas, tiekėjas, gavėjas, tarpininkas ar techninės pagalbos teikėjas Ekonomikos ir inovacijų ministerijai yra pateikę klaidinančią informaciją, klaidingus duomenis;\n\n3) strateginių prekių kontrolę atliekančios valstybės institucijos ar įstaigos gauna kitokios, negu deklaruota, informacijos, susijusios su strateginių prekių galutiniu panaudojimu;\n\n4) gali būti pažeisti Lietuvos Respublikos užsienio politikos, nacionalinio saugumo interesai;\n\n5) importuojančioje valstybėje yra kilęs politinis ir karinis konfliktas;\n\n6) strateginių prekių kontrolę vykdančios valstybės institucijos ar įstaigos gauna informacijos, kad fizinis asmuo, juridinis asmuo, užsienio juridinių asmenų ar kitų organizacijų filialas Nacionaliniam saugumui užtikrinti svarbių objektų apsaugos įstatymo nustatyta tvarka yra pripažintas neatitinkančiu nacionalinio saugumo interesų;\n\n7) strateginių prekių kontrolę vykdančios valstybės institucijos ar įstaigos gauna informacijos, kad fizinis ar juridinis asmuo, juridinio asmens kontroliuojantis asmuo ar juridinio asmens administracijos vadovas per pastaruosius 5 metus yra pažeidęs sankcijas, įgyvendinamas pagal Ekonominių ir kitų tarptautinių sankcijų įgyvendinimo įstatymą;\n\n8) valstybei, į kurią numatyta eksportuoti strategines prekes, pradėtos taikyti tarptautinės sankcijos, įgyvendinamos pagal Ekonominių ir kitų tarptautinių sankcijų įgyvendinimo įstatymą, kai licencija jau išduota;\n\n9) strateginių prekių kontrolę vykdančios valstybės institucijos ar įstaigos gauna susijusios su licencija ar leidimu informacijos, kad atliekamas ikiteisminis tyrimas dėl fizinio asmens, juridinio asmens, juridinio asmens kontroliuojančio asmens ar juridinio asmens administracijos vadovo dėl nusikalstamų veikų, nurodytų šio straipsnio 1 dalies 2 ir 7 punktuose, arba byla dėl šių nusikalstamų veikų perduota teismui.\nStraipsnio punkto pakeitimai:\nNr. XIV-1823, 2023-03-23, paskelbta TAR 2023-03-30, i. k. 2023-05725\n\n3. Licencijos ar leidimo galiojimo sustabdymas panaikinamas, jeigu per Ekonomikos ir inovacijų ministerijos nustatytą terminą, kuris negali būti trumpesnis kaip 60 darbo dienų, išnyksta arba pašalinamos licencijos galiojimo sustabdymą lėmusios aplinkybės.\n\n4. Licencijos ar leidimo galiojimas panaikinamas, jeigu:\n\n1) licencijos ar leidimo galiojimo sustabdymą lėmusios aplinkybės, susijusios su gauta informacija arba kitomis šio straipsnio 3 dalies 1, 4, 5 ir 8 punktuose paminėtomis aplinkybėmis, nepašalinamos arba neišnyksta per Ekonomikos ir inovacijų ministerijos nustatytą terminą;\n\n2) fizinio arba juridinio asmens, įmonę kontroliuojančio asmens ar administracijos vadovo atžvilgiu yra įsiteisėjęs apkaltinamasis teismo nuosprendis dėl nusikalstamų veikų, nurodytų šio straipsnio 1 dalies 2 ir 7 punktuose;\nStraipsnio punkto pakeitimai:\nNr. XIV-1823, 2023-03-23, paskelbta TAR 2023-03-30, i. k. 2023-05725\n\n3) licenciją ar leidimą turinti įmonė pasibaigė dėl reorganizavimo ar likvidavimo;\n\n4) licencijos ar leidimo turėtojas – fizinis asmuo – pripažįstamas neveiksniu atitinkamoje srityje, miršta arba pripažįstamas mirusiu arba nežinia kur esančiu.\n\nIII SKYRIUS\nDUOMENŲ APIE STRATEGINES PREKES PATEIKIMAS, KAUPIMAS, APSKAITA, KEITIMASIS INFORMACIJA ir kontrolės priemonės"
    },
    {
      "provision_ref": "art11",
      "chapter": "III SKYRIUS DUOMENŲ APIE STRATEGINES PREKES PATEIKIMAS, KAUPIMAS, APSKAITA, KEITIMASIS INFORMACIJA ir kontrolės priemonės",
      "section": "11",
      "title": "11 straipsnis. Duomenų apie strategines prekes pateikimas ir keitimasis informacija",
      "content": "1. Juridiniai ir fiziniai asmenys, užsienio juridinių asmenų ir kitų organizacijų filialai, nustatyta tvarka vykdantys strateginių prekių eksportą, importą, tranzitą, siuntimą (persiuntimą) Europos Sąjungoje, įvežimą, tarpininkaujantys sandoriams, teikiantys techninę pagalbą, ar šių prekių galutiniai vartotojai privalo pateikti strateginių prekių kontrolę atliekančioms valstybės institucijoms ir įstaigoms visus kontrolei atlikti reikalingus duomenis apie strategines prekes. Duomenų pateikimo tvarką reglamentuoja Vyriausybė ar jos įgaliota institucija.\n\n2. Strateginių prekių kontrolę atliekančios valstybės institucijos ir įstaigos, siekdamos užtikrinti strateginių prekių eksporto, importo, tranzito, tarpininkavimo, techninės pagalbos, siuntimo (persiuntimo) Europos Sąjungoje ir įvežimo kontrolės veiksmingumą, tarpusavyje bendradarbiauja, pagal kompetenciją konsultuojasi ir keičiasi informacija su kompetentingomis valstybių narių institucijomis leidimų ir licencijų išdavimo, taip pat kitais strateginių prekių kontrolės klausimais.\n\n3. Informacija apie strateginių prekių eksportą, importą, tranzitą, siuntimą (persiuntimą) Europos Sąjungoje, įvežimą, tarpininkavimą, techninės pagalbos teikimą ar kita su šių prekių kontrole susijusi informacija Europos Sąjungos institucijoms, valstybėms narėms, tarptautiniams neplatinimo susitarimams bei tarptautinėms organizacijoms teikiama vadovaujantis Reglamentu (ES) Nr. 2021/821, Lietuvos Respublikos tarptautinėmis sutartimis ir įgyvendinant Lietuvos Respublikos įsipareigojimus.\n\n4. Valstybės, tarnybos arba komercinę paslaptį sudarantys duomenys ir informacija apie strategines prekes šių prekių kontrolę vykdančioms valstybės institucijoms ir įstaigoms teikiami bei šiose institucijose ir įstaigose kaupiami ir saugomi Lietuvos Respublikos valstybės ir tarnybos paslapčių įstatymo ir kitų įstatymų, reglamentuojančių valstybės registrų ir informacinių sistemų saugą, nustatyta tvarka."
    },
    {
      "provision_ref": "art12",
      "chapter": "III SKYRIUS DUOMENŲ APIE STRATEGINES PREKES PATEIKIMAS, KAUPIMAS, APSKAITA, KEITIMASIS INFORMACIJA ir kontrolės priemonės",
      "section": "12",
      "title": "12 straipsnis. Duomenų apie strategines prekes kaupimas",
      "content": "1. Ekonomikos ir inovacijų ministerijos dokumentų valdymo sistemoje kaupiami ir strateginių prekių kontrolei atlikti naudojami duomenys, susiję su strateginių prekių eksporto, importo, siuntimo (persiuntimo) Europos Sąjungoje, įvežimo, tranzito, tarpininkavimo ir techninės pagalbos licencijomis ir leidimais, duomenys apie juridinius ir fizinius asmenis, užsienio juridinių asmenų ir kitų organizacijų filialus, nustatyta tvarka eksportuojančius, importuojančius, vežančius tranzitu strategines prekes, tarpininkaujančius sandoriams ir teikiančius techninę pagalbą, taip pat duomenys apie šių prekių galutinius vartotojus ar kitaip su strateginėmis prekėmis susijusius asmenis.\n\n2. Strateginių prekių eksporto, importo, tranzito, siuntimo (persiuntimo) Europos Sąjungoje, įvežimo, tarpininkavimo ir techninės pagalbos teikimo statistinius duomenis renka, apdoroja ir statistikos duomenų teikimą reglamentuojančių teisės aktų nustatyta tvarka teikia muitinės įstaigos ir Valstybės duomenų agentūra."
    },
    {
      "provision_ref": "art13",
      "chapter": "III SKYRIUS DUOMENŲ APIE STRATEGINES PREKES PATEIKIMAS, KAUPIMAS, APSKAITA, KEITIMASIS INFORMACIJA ir kontrolės priemonės",
      "section": "13",
      "title": "13 straipsnis. Duomenų apie strategines prekes apskaita",
      "content": "1. Juridiniai ir fiziniai asmenys, užsienio juridinių asmenų ir kitų organizacijų filialai, kuriems yra išduotos dvejopo naudojimo prekių eksporto licencijos, siuntimo (persiuntimo) Europos Sąjungoje licencijos ir leidimai, tranzito leidimai, tarpininkavimo paslaugų ir techninės pagalbos teikimo licencijos, karinės įrangos eksporto, importo, tranzito, siuntimo, įvežimo ar tarpininkavimo licencijos ir leidimai, Vyriausybės nustatyta tvarka privalo tvarkyti išsamią duomenų apie eksportuotas, siųstas (persiųstas), importuotas, vežtas tranzitu prekes arba prekes, dėl kurių suteiktos tarpininkavimo paslaugos ir techninė pagalba, apskaitą. Šios apskaitos dokumentuose turi būti sukaupta informacijos, iš kurios galima nustatyti tų asmenų tapatybę, prekių kiekį, kokybę, rūšį, vertę, eksportuotojo, importuotojo, vežėjo, tarpininko, techninės pagalbos teikėjo, dvejopo naudojimo prekių ir (ar) karinės įrangos gavėjo, tiekėjo pavadinimus ir adresus, galutinį strateginių prekių panaudojimą ir galutinį vartotoją.\n\n2. Juridiniai ir fiziniai asmenys, užsienio juridinių asmenų ir kitų organizacijų filialai privalo saugoti šio straipsnio 1 dalyje nurodytos strateginių prekių duomenų apskaitos dokumentus ne trumpiau kaip 10 metų nuo kalendorinių metų, kuriais tos prekės buvo eksportuotos, importuotos, įvežtos, vežtos tranzitu, siųstos (persiųstos) Europos Sąjungoje, dėl šių prekių teiktos tarpininkavimo paslaugos ir techninė pagalba, pabaigos, jeigu Lietuvos Respublikos įstatymai ir kiti teisės aktai, reglamentuojantys įmonių dokumentų saugojimo terminus ir reikalavimus, nenustato ilgesnio termino."
    },
    {
      "provision_ref": "art14",
      "chapter": "III SKYRIUS DUOMENŲ APIE STRATEGINES PREKES PATEIKIMAS, KAUPIMAS, APSKAITA, KEITIMASIS INFORMACIJA ir kontrolės priemonės",
      "section": "14",
      "title": "14 straipsnis. Strateginių prekių kontrolės atlikimas",
      "content": "1. Strateginių prekių eksporto, importo, tranzito, siuntimo (persiuntimo) Europos Sąjungoje, įvežimo, tarpininkavimo, techninės pagalbos teikimo kontrolę atliekantys asmenys turi teisę:\n\n1) tikrinti, kaip juridiniai ir fiziniai asmenys, užsienio juridinių asmenų ir kitų organizacijų filialai, vykdantys strateginių prekių eksportą, importą, tranzitą, siuntimą, įvežimą, tarpininkavimą, techninę pagalbą, ar strateginių prekių galutiniai vartotojai laikosi šio įstatymo ir kitų teisės aktų, reglamentuojančių strateginių prekių kontrolę, reikalavimų;\n\n2) patekti į teritoriją ir patalpas, kuriose yra saugomos ar naudojamos strateginės prekės;\n\n3) gauti strateginių prekių apskaitos dokumentus ir kitą kontrolei atlikti reikalingą informaciją.\n\n2. Strateginių prekių kontrolės atlikimo tvarką nustato Vyriausybė ar jos įgaliota institucija.\n\n3. Lietuvos Respublikos tarptautinėse sutartyse nustatyta tvarka į Lietuvos Respubliką importuotos strateginės prekės gali būti tikrinamos eksportuojančių valstybių prašymu, taip pat dalyvaujant šių valstybių atstovams, o Lietuvos Respublikos atstovai gali būti įgaliojami patikrinti iš Lietuvos Respublikos eksportuotas strategines prekes importuojančioje valstybėje.\n\n4. Importuotas ir įvežtas į Lietuvos Respubliką strategines prekes gali tikrinti tarptautinės inspekcijos, pagal tarptautines sutartis turinčios įgaliojimus kontroliuoti, kaip įgyvendinami tarptautiniai neplatinimo susitarimai.\n\n5. Strateginių prekių eksporto, importo, tranzito, siuntimo (persiuntimo) Europos Sąjungoje, įvežimo, tarpininkavimo ir techninės pagalbos kontrolę atliekantys asmenys privalo užtikrinti iš juridinių ir fizinių asmenų, užsienio juridinių asmenų ir kitų organizacijų filialų gautos informacijos apsaugą Lietuvos Respublikos įstatymų, reglamentuojančių valstybės registrų ir informacinių sistemų saugą, nustatyta tvarka.\n\niv sKYRIUS\nBAIGIAMOSIOS NUOSTATOS"
    },
    {
      "provision_ref": "art15",
      "chapter": "iv sKYRIUS BAIGIAMOSIOS NUOSTATOS",
      "section": "15",
      "title": "15 straipsnis. Atsakomybė už šio įstatymo pažeidimus",
      "content": "Už šio įstatymo pažeidimus juridiniai ir fiziniai asmenys, užsienio juridinių asmenų ir kitų organizacijų filialai atsako pagal Lietuvos Respublikos administracinių nusižengimų kodeksą ir Baudžiamąjį kodeksą.\n\nLietuvos Respublikos\nstrateginių prekių kontrolės įstatymo\npriedas\n\nĮGYVENDINAMI EUROPOS SĄJUNGOS TEISĖS AKTAI\n\n1. 2003 m. birželio 23 d. Tarybos bendroji pozicija 2003/468/BUSP dėl tarpininkavimo ginklų prekyboje kontrolės.\n\n2. 2008 m. gruodžio 8 d. Tarybos bendroji pozicija 2008/944 BUSP, nustatanti bendrąsias taisykles, reglamentuojančias karinių technologijų ir įrangos eksporto kontrolę, ir 2019 m. rugsėjo 16 d. Tarybos sprendimas (BUSP) Nr. 2019/1560, kuriuo iš dalies keičiama Bendroji pozicija 2008/944 BUSP, nustatanti bendrąsias taisykles, reglamentuojančias karinių technologijų ir įrangos eksporto kontrolę.\n\n3. 2009 m. gegužės 6 d. Europos Parlamento ir Tarybos direktyva 2009/43/EB dėl su gynyba susijusių produktų siuntimo Bendrijoje sąlygų supaprastinimo su paskutiniais pakeitimais, padarytais 2021 m. kovo 5 d. Komisijos deleguotąja direktyva (ES) 2021/1047.\n\n4. 2021 m. gegužės 20 d. Europos Parlamento ir Tarybos reglamentas (ES) 2021/821, nustatantis Sąjungos dvejopo naudojimo prekių eksporto, persiuntimo, susijusių tarpininkavimo paslaugų, techninės pagalbos ir tranzito kontrolės režimą (nauja redakcija).\n\n–––––––––––––––––––––––“."
    },
    {
      "provision_ref": "art2",
      "chapter": "iv sKYRIUS BAIGIAMOSIOS NUOSTATOS",
      "section": "2",
      "title": "2 straipsnis. Įstatymo įsigaliojimas, įgyvendinimas ir taikymas",
      "content": "1. Šis įstatymas, išskyrus šio straipsnio 2 dalį, įsigalioja 2023 m. balandžio 1 d.\n\n2. Lietuvos Respublikos Vyriausybė ar jos įgaliota institucija iki 2023 m. kovo 31 d. priima šio įstatymo įgyvendinamuosius teisės aktus.\n\n3. Prašymams išduoti licencijas, leidimus, galutinį panaudojimą patvirtinančius dokumentus ir sertifikatus, pateiktiems iki įsigaliojant šiam įstatymui, taikomos iki šio įstatymo įsigaliojimo dienos galiojusio Lietuvos Respublikos strateginių prekių kontrolės įstatymo ir jo įgyvendinamųjų teisės aktų nuostatos.\n\n4. Licencijoms, leidimams, galutinį panaudojimą patvirtinantiems dokumentams ir sertifikatams, išduotiems iki įsigaliojant šiam įstatymui, taikomos iki šio įstatymo įsigaliojimo dienos galiojusio Strateginių prekių kontrolės įstatymo ir jo įgyvendinamųjų teisės aktų nuostatos.\n\nSkelbiu šį Lietuvos Respublikos Seimo priimtą įstatymą.\n\nRespublikos Prezidentas                                                                                          Gitanas Nausėda"
    }
  ],
  "definitions": [
    {
      "term": "Dvejopo naudojimo prekės",
      "definition": "prekės, kaip jos apibrėžiamos Reglamento (ES) Nr. 2021/821 2 straipsnio 1 punkte.",
      "source_provision": "art3"
    },
    {
      "term": "Karinė įranga",
      "definition": "gynybai skirti arba su ja susiję produktai, įtraukti į šio įstatymo 4 straipsnyje nurodytą Europos Sąjungos bendrąjį karinės įrangos sąrašą.",
      "source_provision": "art3"
    },
    {
      "term": "Karinės įrangos eksportas",
      "definition": "karinės įrangos išvežimas iš Lietuvos Respublikos teritorijos, įskaitant reeksportą, programinės įrangos ar technologijų perdavimas elektroninėmis priemonėmis, tarp jų telefaksu, telefonu, elektroniniu paštu, taip pat technologijos perdavimas žodžiu (kai technologija apibūdinama balso perdavimo priemonėmis) arba bet kokiomis kitomis elektroninėmis priemonėmis į trečiosios šalies teritoriją.",
      "source_provision": "art3"
    },
    {
      "term": "Karinės įrangos gavėjas",
      "definition": "teisiškai atsakingas už iš tiekėjo gautą karinę įrangą Europos Sąjungoje įsisteigęs juridinis asmuo, užsienio juridinio asmens ir kitos organizacijos filialas ar fizinis asmuo, kurio nuolatinė gyvenamoji vieta yra bet kuri valstybė narė.",
      "source_provision": "art3"
    },
    {
      "term": "Karinės įrangos importas",
      "definition": "karinės įrangos įvežimas į Lietuvos Respublikos teritoriją, programinės įrangos ar technologijų perdavimas elektroninėmis priemonėmis, tarp jų telefaksu, telefonu, elektroniniu paštu, taip pat technologijos perdavimas žodžiu (kai technologija apibūdinama balso perdavimo priemonėmis) arba bet kokiomis kitomis elektroninėmis priemonėmis iš trečiosios šalies teritorijos.",
      "source_provision": "art3"
    },
    {
      "term": "Karinės įrangos įvežimas",
      "definition": "karinės įrangos įvežimas į Lietuvos Respublikos teritoriją iš bet kurios kitos valstybės narės teritorijos.",
      "source_provision": "art3"
    },
    {
      "term": "Karinės įrangos reeksportas",
      "definition": "karinės įrangos, anksčiau importuotos į Lietuvos Respublikos teritoriją, eksportas iš jos.",
      "source_provision": "art3"
    },
    {
      "term": "Karinės įrangos siuntimas",
      "definition": "bet koks karinės įrangos perdavimas arba perkėlimas iš Lietuvos Respublikos teritorijos kitos valstybės narės gavėjui.",
      "source_provision": "art3"
    },
    {
      "term": "Karinės įrangos tiekėjas",
      "definition": "teisiškai atsakingas už karinės įrangos siuntimą Europos Sąjungoje įsisteigęs juridinis asmuo, užsienio juridinio asmens, kitos organizacijos filialas ar fizinis asmuo, kurio nuolatinė gyvenamoji vieta yra bet kuri valstybė narė.",
      "source_provision": "art3"
    },
    {
      "term": "Karinės įrangos tranzitas",
      "definition": "karinės įrangos vežimas per Lietuvos Respublikos teritoriją iš trečiosios šalies teritorijos į trečiosios šalies teritoriją.",
      "source_provision": "art3"
    },
    {
      "term": "Strateginės prekės",
      "definition": "dvejopo naudojimo prekės ir (ar) karinė įranga, įskaitant paslaugas, susijusias su šiomis prekėmis.",
      "source_provision": "art3"
    },
    {
      "term": "Tarpininkavimas",
      "definition": "Lietuvos Respublikoje registruotų juridinių asmenų bei užsienio juridinių asmenų ir kitų organizacijų filialų arba fizinių asmenų, kurių nuolatinė gyvenamoji vieta yra Lietuvos Respublikoje, vedamos derybos, parengimas arba vykdymas sandorių, pagal kuriuos karinė įranga gali būti perduodama iš Lietuvos Respublikos teritorijos, kitos valstybės narės teritorijos arba trečiosios šalies teritorijos į bet kurią kitą trečiąją šalį.",
      "source_provision": "art3"
    },
    {
      "term": "Tarptautiniai neplatinimo susitarimai",
      "definition": "Wassenaaro susitarimas dėl įprastinių ginklų ir dvejopo naudojimo prekių bei technologijų eksporto kontrolės (WA), Raketų technologijų kontrolės režimas (MTCR), Branduolinių tiekėjų grupė (NSG), Australijos grupė (AG), Konvencija dėl cheminio ginklo kūrimo, gamybos, kaupimo ir panaudojimo uždraudimo bei jo sunaikinimo (CWC), Konvencija dėl bakteriologinių ir toksinių ginklų kūrimo, gamybos ir saugojimo uždraudimo bei jų sunaikinimo (BTWC), Branduolinio ginklo neplatinimo sutartis (NPT) ir kiti susitarimai bei tarptautiniai valstybių įsipareigojimai, kurių tikslas – politinėmis, ekonominėmis, diplomatinėmis ir teisinėmis priemonėmis užkirsti kelią cheminio, biologinio ir branduolinio ginklo ir įprastinės ginkluotės platinimui.",
      "source_provision": "art3"
    },
    {
      "term": "Trečioji šalis",
      "definition": "valstybė, kuri nėra Europos Sąjungos valstybė narė.",
      "source_provision": "art3"
    },
    {
      "term": "Trečiosios šalies teritorija",
      "definition": "teritorija, nepriklausanti Sąjungos muitų teritorijai, apibrėžtai 2013 m. spalio 9 d. Europos Parlamento ir Tarybos reglamento (ES) 952/2013, kuriuo nustatomas Sąjungos muitinės kodeksas, su visais pakeitimais 4 straipsnyje.",
      "source_provision": "art3"
    },
    {
      "term": "Valstybė narė",
      "definition": "Europos Sąjungos valstybė narė.\n\n17. Licencija ir leidimas šiame įstatyme suprantami ne kaip bendrasis leidimas verstis ūkine komercine veikla, bet kaip Lietuvos Respublikos ekonomikos ir inovacijų ministerijos išduodamas leidimas nustatyta tvarka eksportuoti, importuoti, vežti tranzitu, įvežti ir Europos Sąjungoje siųsti licencijoje ar leidime nurodytą karinę įrangą, teikti tarpininkavimo paslaugas ir eksportuoti, siųsti (persiųsti) Europos Sąjungoje, vežti tranzitu tik licencijoje ar leidime nurodytas dvejopo naudojimo prekes, teikti tarpininkavimo paslaugas, techninę pagalbą.\n\n18. Šiame įstatyme vartojama sąvoka „kontroliuojantysis asmuo“ suprantama taip, kaip apibrėžiama Lietuvos Respublikos ginklų ir šaudmenų kontrolės įstatyme. Kitos šiame įstatyme vartojamos sąvokos suprantamos taip, kaip apibrėžiamos Ginklų ir šaudmenų kontrolės įstatyme, Lietuvos Respublikos nacionaliniam saugumui užtikrinti svarbių objektų apsaugos įstatyme ir Reglamente (ES) 2021/821.\n\nII SKYRIUS\nSTRATEGINIŲ PREKIŲ EKSPORTAS, SIUNTIMAS (persiuntimas) EUROPOS SĄJUNGOJE, įvežimas, IMPORTAS, TRANZITAS, TARPININKAVIMAS, TECHNINĖ PAGALBA",
      "source_provision": "art3"
    }
  ]
}

{
  "id": "lt-law-x-935",
  "type": "statute",
  "title": "Lietuvos Respublikos įstatymas dėl darbuotojų dalyvavimo priimant sprendimus Europos kooperatinėse bendrovėse",
  "short_name": "X-935",
  "status": "in_force",
  "issued_date": "2006-12-05",
  "in_force_date": "2006-12-28",
  "url": "https://e-tar.lt/portal/lt/legalAct/TAR.7BF42520F982",
  "provisions": [
    {
      "provision_ref": "art1",
      "section": "1",
      "title": "1 straipsnis. Įstatymo paskirtis",
      "content": "1. Šio įstatymo tikslas – tikrinti darbuotojų dalyvavimą priimant sprendimus Europos kooperatinėse bendrovėse (SCE) (toliau – Europos kooperatinė bendrovė).\n\n2. Įstatymo nuostatos įgyvendina šio įstatymo priede nurodytą Europos Sąjungos teisės aktą."
    },
    {
      "provision_ref": "art2",
      "section": "2",
      "title": "2 straipsnis. Įstatymo taikymas",
      "content": "1. Šis įstatymas taikomas, jei Europos kooperatinės bendrovės buveinė yra arba steigiamos Europos kooperatinės bendrovės buveinė bus Lietuvos Respublikoje.\n\n2. Nepaisant Europos kooperatinės bendrovės buveinės vietos arba steigiamos Europos kooperatinės bendrovės buveinės vietos, šis įstatymas taip pat taikomas:\n\n1) nustatant ir apskaičiuojant Lietuvos Respublikoje buveinę turinčių steigime dalyvaujančių juridinių asmenų, susijusių kontroliuojamųjų bendrovių, Lietuvos Respublikoje veikiančių susijusių padalinių, Lietuvos Respublikoje nuolatinę gyvenamąją vietą turinčių steigime dalyvaujančių fizinių asmenų, taip pat Europos kooperatinės bendrovės darbuotojų skaičių;\n\n2) nustatant Lietuvos Respublikoje buveinę turinčių steigime dalyvaujančių juridinių asmenų, susijusių kontroliuojamųjų bendrovių, taip pat Lietuvos Respublikoje veikiančių susijusių padalinių darbuotojų atstovų skyrimo (rinkimo) į specialiuosius derybų komitetus tvarką ir sąlygas, taip pat Lietuvos Respublikoje nuolatinę gyvenamąją vietą turinčių steigime dalyvaujančių fizinių asmenų darbuotojų skyrimo (rinkimo) į specialiuosius derybų komitetus tvarką ir sąlygas;\n\n3) nustatant Lietuvos Respublikoje dirbančių Europos kooperatinių bendrovių, Lietuvos Respublikoje buveinę turinčių Europos kooperatinės bendrovės kontroliuojamųjų bendrovių ar Lietuvos Respublikoje veikiančių Europos kooperatinės bendrovės padalinių ar jos kontroliuojamosios bendrovės padalinių darbuotojų atstovų skyrimo (rinkimo) į Europos kooperatinės bendrovės darbo tarybą, taip pat jų skyrimo (rinkimo) į Europos kooperatinės bendrovės administravimo ar priežiūros organą bei dalyvavimo visuotiniame narių susirinkime ir (ar) struktūrinio padalinio arba struktūrinių padalinių susirinkime tvarką;\n\n4) nustatant specialiojo derybų komiteto, Europos kooperatinės bendrovės darbo tarybos narių, taip pat į Europos kooperatinės bendrovės administravimo ar priežiūros organą ar dalyvauti visuotiniame narių susirinkime ir (ar) struktūrinio padalinio arba struktūrinių padalinių susirinkime darbuotojų arba jų atstovų išrinktų, paskirtų, pasiūlytų narių ar narių, kurių paskyrimui pritarė darbuotojai arba jų atstovai, garantijas ir teisių apsaugą, jų teisę į kelionės, sveikatos ir gyvybės draudimo, nakvynės ir pragyvenimo išlaidų atlyginimą, kai šie nariai yra darbo santykiais susiję su Lietuvos Respublikoje buveinę turinčiu steigime dalyvaujančiu juridiniu asmeniu, susijusia kontroliuojamąja bendrove ar Lietuvos Respublikoje veikiančiu susijusiu padaliniu arba su Lietuvos Respublikoje buveinę turinčia Europos kooperatinės bendrovės kontroliuojamąja bendrove ar Lietuvos Respublikoje veikiančiu Europos kooperatinės bendrovės padaliniu, ar jos kontroliuojamosios bendrovės padaliniu, taip pat su Lietuvos Respublikoje nuolatinę gyvenamąją vietą turinčiu steigime dalyvaujančiu fiziniu asmeniu."
    },
    {
      "provision_ref": "art3",
      "section": "3",
      "title": "3 straipsnis. Pagrindinės šio įstatymo sąvokos",
      "content": "1. Centrinė vadovybė – kompetentingas Europos kooperatinės bendrovės administravimo arba valdymo organas.\n\n2. Dalyvaujančio juridinio asmens ar Europos kooperatinės bendrovės kontroliuojamoji bendrovė – juridinis asmuo, kuriam dalyvaujantis juridinis asmuo ar Europos kooperatinė bendrovė gali daryti lemiamą įtaką, kaip tai apibrėžta Lietuvos Respublikos Europos darbo tarybų įstatymo 4 straipsnyje.\n\n3. Dalyvavimas – darbuotojų atstovų įtaka Europos kooperatinės bendrovės ir kitų Europos kooperatinės bendrovės steigime dalyvaujančių juridinių asmenų valdymui, kuri įgyvendinama per teisę rinkti, skirti Europos kooperatinės bendrovės, taip pat kitų steigime dalyvaujančių juridinių asmenų administravimo ar priežiūros organo narius, siūlyti juos skirti ir (ar) nepritarti jų paskyrimui.\n\n4. Darbuotojų atstovai – Europos kooperatinės bendrovės, steigime dalyvaujančio juridinio asmens arba susijusios kontroliuojamosios bendrovės ar susijusio padalinio, taip pat steigime dalyvaujančio fizinio asmens darbuotojų atstovai; Lietuvos Respublikoje buveinę turinčio juridinio asmens ar padalinio, veikiančio Lietuvos Respublikoje, arba Lietuvos Respublikoje nuolatinę gyvenamąją vietą turinčio steigime dalyvaujančio fizinio asmens darbuotojų atstovai – kaip reglamentuota Lietuvos Respublikos darbo kodekso 19 straipsnyje. Kitoje valstybėje narėje buveinę turinčių juridinių asmenų, taip pat kitoje valstybėje narėje veikiančių susijusių padalinių, kitoje valstybėje narėje nuolatinę gyvenamąją vietą turinčių steigime dalyvaujančių fizinių asmenų darbuotojų atstovai – kaip jie apibūdinti pagal tų valstybių narių teisės aktus ir (ar) nusistovėjusią tvarką. Šiame įstatyme numatytais atvejais darbuotojų atstovu laikomas ir šio įstatymo nustatyta tvarka sudaryta Europos kooperatinės bendrovės darbo taryba, Europos kooperatinės bendrovės darbo tarybos komitetas ar specialusis derybų komitetas.\n\n5. Darbuotojų dalyvavimas priimant sprendimus – bet koks būdas, įskaitant informavimą, konsultavimą ir dalyvavimą, kuriuo darbuotojų atstovai gali paveikti jos kontroliuojamosiose bendrovėse, susijusiose kontroliuojamosiose bendrovėse ar susijusiuose padaliniuose priimamus sprendimus.\n\n6. Europos kooperatinė bendrovė – pagal 2003 m. liepos 22 d. Tarybos reglamentą (EB) Nr. 1435/2003 dėl Europos kooperatinės bendrovės (SCE) statuto įsteigtas juridinis asmuo.\n\n7. Europos kooperatinės bendrovės darbo taryba – šio įstatymo nustatyta tvarka sudarytas darbuotojams atstovaujantis organas, per kurį įgyvendinama Europos kooperatinės bendrovės, jos kontroliuojamųjų bendrovių ar padalinių darbuotojų teisė į informavimą, konsultavimą ir dalyvavimą. Pagal šį įstatymą Europos kooperatinės bendrovės darbo taryba taip pat laikoma ir remiantis kitos valstybės narės teisės aktais įsteigtas atstovaujamasis organas, per kurį įgyvendinama kitoje valstybėje narėje įsteigtos Europos kooperatinės bendrovės, jos kontroliuojamųjų bendrovių ar padalinių darbuotojų teisė į informavimą, konsultavimą ir dalyvavimą.\n\n8. Informavimas – informacijos (duomenų) perdavimas klausimais, susijusiais su pačia Europos kooperatine bendrove ir (ar) kuria nors iš jos kontroliuojamųjų bendrovių, padalinių, esančių kitoje valstybėje narėje, arba klausimais, kurie viršija sprendimus priimančių organų įgaliojimus vienoje valstybėje narėje, Europos kooperatinės bendrovės darbo tarybai, Europos kooperatinės bendrovės darbo tarybos komitetui ir (ar) darbuotojų atstovams, siekiant supažindinti juos su reikalo esme.\n\n9. Kito lygmens vadovybė – Europos kooperatinės bendrovės kontroliuojamosios bendrovės administravimo ar valdymo organas arba Europos kooperatinės bendrovės padalinio ar Europos kooperatinės bendrovės kontroliuojamosios bendrovės padalinio vadovas.\n\n10. Kompetentingas steigime dalyvaujančių asmenų organas – steigime dalyvaujančių juridinių asmenų administravimo ar valdymo organų bei steigime dalyvaujančių fizinių asmenų susitarimu sudarytas organas deryboms su specialiuoju derybų komitetu dėl darbuotojų dalyvavimo priimant sprendimus.\n\n11. Konsultavimas – pasikeitimas nuomonėmis ir dialogo tarp Europos kooperatinės bendrovės darbo tarybos, Europos kooperatinės bendrovės darbo tarybos komiteto ir (ar) darbuotojų atstovų ir centrinės vadovybės ar kito lygmens vadovybės užmezgimas bei plėtojimas.\n\n12. Specialusis derybų komitetas – pagal šio įstatymo nuostatas sudarytas organas deryboms su kompetentingu steigime dalyvaujančių asmenų organu arba įregistruotos Europos kooperatinės bendrovės centrine vadovybe dėl darbuotojų dalyvavimo priimant sprendimus Europos kooperatinėje bendrovėje.\n\n13. Steigime dalyvaujantis fizinis asmuo – fizinis asmuo, tiesiogiai dalyvaujantis Europos kooperatinės bendrovės steigime.\n\n14. Steigime dalyvaujantis juridinis asmuo – kooperatinė bendrovė (kooperatyvas) ar kitas juridinis asmuo, tiesiogiai dalyvaujantis Europos kooperatinės bendrovės steigime.\n\n15. Susijusi kontroliuojamoji bendrovė ar susijęs padalinys – steigime dalyvaujančio juridinio asmens kontroliuojamoji bendrovė arba padalinys, kurie taps steigiamos Europos kooperatinės bendrovės kontroliuojamąja bendrove ar padaliniu.\n\n16. Valstybė narė – Europos Sąjungos valstybė narė, taip pat prie Europos ekonominės erdvės susitarimo prisijungusi valstybė.\n\nANTRASIS SKIRSNIS\nDARBUOTOJŲ DALYVAVIMO PRIIMANT SPRENDIMUS EUROPOS KOOPERATINĖJE BENDROVĖJE PAGRINDAI"
    },
    {
      "provision_ref": "art4",
      "section": "4",
      "title": "4 straipsnis. Darbuotojų dalyvavimo priimant sprendimus Europos kooperatinėje bendrovėje prielaidos",
      "content": "1. Šio įstatymo nustatyta tvarka darbuotojai dalyvauja priimant sprendimus Europos kooperatinėje bendrovėje, taip pat kitose valstybėse narėse buveinę turinčiose Europos kooperatinės bendrovės kontroliuojamosiose bendrovėse ar jose veikiančiuose Europos kooperatinės bendrovės padaliniuose.\n\n2. Dalyvavimas priimant sprendimus turi apimti klausimus, kurie susiję su pačia Europos kooperatine bendrove, su kitose valstybėse narėse buveinę turinčiomis jos kontroliuojamosiomis bendrovėms ar jose veikiančiais padaliniais, arba klausimus, kurių sprendimas peržengia sprendimus priimančios centrinės vadovybės ar kito lygmens vadovybės vienoje valstybėje narėje kompetencijos ribas."
    },
    {
      "provision_ref": "art5",
      "section": "5",
      "title": "5 straipsnis. Darbuotojų dalyvavimo priimant sprendimus Europos kooperatinėje bendrovėje įgyvendinimas",
      "content": "1. Darbuotojų dalyvavimui priimant sprendimus Europos kooperatinėje bendrovėje įgyvendinti šio įstatymo nustatyta tvarka sudaroma Europos kooperatinės bendrovės darbo taryba arba nustatoma šio įstatymo 19 straipsnio 2 dalies 6 ir 7 punktuose nurodyta kita informavimo, konsultavimo ir dalyvavimo tvarka.\n\n2. Centrinė vadovybė privalo sudaryti sąlygas ir užtikrinti priemones, būtinas Europos kooperatinės bendrovės darbo tarybai sudaryti ir veikti."
    },
    {
      "provision_ref": "art6",
      "section": "6",
      "title": "6 straipsnis. Bendradarbiavimo principai",
      "content": "1. Šiame įstatyme reglamentuojamas centrinės vadovybės ar kito lygmens vadovybės ir darbuotojų atstovų bendradarbiavimas turi vykti laikantis šalių kooperacijos, lygiateisiškumo, geranoriškumo, pagarbos teisėtiems savitarpio interesams ir kitų socialinės partnerystės principų.\n\n2. Centrinei vadovybei ar kito lygmens vadovybei draudžiama daryti įtaką darbuotojų atstovų veiklai.\n\n3. Su darbuotojų atstovais turi būti konsultuojamasi tokiu laiku, būdu ir tokiais klausimais, kad darbuotojų atstovai, vadovaudamiesi pateikta informacija, galėtų pareikšti savo nuomonę apie centrinės vadovybės ar kito lygmens vadovybės numatytas priemones, į kurias gali būti atsižvelgiama priimant sprendimus Europos kooperatinėje bendrovėje.\n\n4. Jei netrukus po Europos kooperatinės bendrovės įsteigimo Europos kooperatinėje bendrovėje ir jos kontroliuojamosiose bendrovėse vyksta esminiai pasikeitimai, kurie aiškiai parodo, kad Europos kooperatinės bendrovės steigimo tikslas yra atimti iš darbuotojų teises dalyvauti priimant sprendimus, būtina pradėti naujas derybas pagal šio įstatymo trečiojo skirsnio nuostatas. Esminiai pasikeitimai Europos kooperatinėje bendrovėje ir jos kontroliuojamosiose bendrovėse reiškia Europos kooperatinės bendrovės, jos kontroliuojamųjų bendrovių darbuotojų skaičiaus ar Europos kooperatinės bendrovės steigimo būdo pakeitimus, kurie būtų išplėtę darbuotojų dalyvavimo Europos kooperatinės bendrovės valdyme teises, jei būtų buvę įgyvendinti prieš Europos kooperatinės bendrovės įsteigimą."
    },
    {
      "provision_ref": "art7",
      "section": "7",
      "title": "7 straipsnis. Teisė į informaciją",
      "content": "1. Centrinė vadovybė privalo laiku teikti informaciją Europos kooperatinės bendrovės darbo tarybai, Europos kooperatinės bendrovės darbo tarybos komitetui, taip pat specialiajam derybų komitetui ir atsako už informacijos teisingumą. Informacija turi būti teikiama tokiu būdu ir mastu, kad darbuotojų atstovai galėtų nuodugniai įvertinti galimą poveikį ir prireikus pasirengti konsultacijoms su centrine vadovybe.\n\n2. Europos kooperatinės bendrovės darbo tarybos nariai, taip pat specialiojo derybų komiteto nariai, pateikę rašytinį įsipareigojimą neatskleisti komercinės (gamybinės) ar profesinės paslapties, turi teisę susipažinti su informacija, kuri yra laikoma komercine (gamybine) ar profesine paslaptimi, tik tada, kai tai būtina jų pareigoms atlikti.\n\n3. Europos kooperatinės bendrovės darbo tarybos nariams, specialiojo derybų komiteto nariams, taip pat derybose dėl darbuotojų dalyvavimo priimant sprendimus Europos kooperatinėje bendrovėje ar į Europos kooperatinės bendrovės darbo tarybos ar Europos kooperatinės bendrovės darbo tarybos komiteto veiklą įtrauktam ekspertui bei vertėjui, neatsižvelgiant į jų buvimo vietą, draudžiama žinoma tapusią informaciją, kuri yra laikoma komercine (gamybine) ar profesine paslaptimi, atskleisti tretiesiems asmenims. Sis įpareigojimas lieka galioti ir nutrūkus darbuotojų atstovų įgaliojimams ar sutartiniams santykiams su ekspertu ar vertėju.\n\n4. Centrinė vadovybė gali raštu atsisakyti suteikti informaciją, kuri yra laikoma komercine (gamybine) ar profesine paslaptimi, jei tokios informacijos suteikimas dėl informacijos pobūdžio pagal objektyvius kriterijus pakenktų ar galėtų labai pakenkti Europos kooperatinei bendrovei arba jos veiklai.\n\n5. Gavę raštišką atsisakymą, Europos kooperatinės bendrovės darbo taryba, Europos kooperatinės bendrovės darbo tarybos komitetas arba specialusis derybų komitetas per vieną mėnesį nuo atsisakymo pateikti informaciją gavimo dienos gali kreiptis į teismą. Teismui nustačius, kad atsisakymas pateikti informaciją yra nepagrįstas, Europos kooperatinė bendrovė, steigime dalyvaujantis juridinis ar fizinis asmuo įpareigojami šią informaciją suteikti."
    },
    {
      "provision_ref": "art8",
      "section": "8",
      "title": "8 straipsnis. Darbuotojų atstovų teisių apsauga ir garantijos",
      "content": "1. Su Lietuvos Respublikoje buveinę turinčia Europos kooperatine bendrove, jos kontroliuojamąja bendrove arba su steigime dalyvaujančiu juridiniu ar fiziniu asmeniu, susijusia kontroliuojamąja bendrove, taip pat su Lietuvos Respublikoje veikiančiu Europos kooperatinės bendrovės padaliniu, kontroliuojamosios bendrovės padaliniu ar susijusiu padaliniu darbo santykiais susijusiems Europos kooperatinės bendrovės darbo tarybos nariams, specialiojo derybų komiteto nariams turi būti sudaromos sąlygos dalyvauti Europos kooperatinės bendrovės darbo tarybos, Europos kooperatinės bendrovės darbo tarybos komiteto posėdžiuose, taip pat bendruose posėdžiuose su centrine vadovybe ir derybose dėl darbuotojų dalyvavimo priimant sprendimus Europos kooperatinėje bendrovėje, paliekant jiems darbo vietą ir vidutinį darbo užmokestį. Ta pati taisyklė taikoma ir tada, kai darbuotojų arba jų atstovų rinkti Europos kooperatinės bendrovės administravimo ar priežiūros organo nariai dalyvauja Europos kooperatinės bendrovės administravimo ar priežiūros organo posėdžiuose ir (ar) visuotiniuose narių susirinkimuose ir (ar) struktūrinio padalinio arba struktūrinių padalinių susirinkimuose.\n\n2. Su šio straipsnio 1 dalyje nurodytais darbuotojais jų narystės Europos kooperatinės bendrovės darbo taryboje ar specialiajame derybų komitete laikotarpiu darbo sutartis negali būti nutraukta darbdavio iniciatyva be juos skyrusio darbuotojų atstovo sutikimo. Jei šie nariai buvo išrinkti darbuotojų susirinkime ar konferencijoje, su jais darbo sutartis darbdavio iniciatyva gali būti nutraukta, jei yra gautas raštiškas darbdavio buveinės vietos (arba nuolatinės gyvenamosios vietos, jeigu darbdavys yra fizinis asmuo) Valstybinės darbo inspekcijos teritorinio skyriaus sutikimas. Tokiu atveju darbuotojų atleidimo iš darbo tvarkai mutatis mutandis taikomas Lietuvos Respublikos darbo kodekso 134 straipsnis.\n\n3. Europos kooperatinės bendrovės darbo tarybos, specialiojo derybų komiteto nariams, darbuotojų arba jų atstovų rinktiems Europos kooperatinės bendrovės administravimo ar priežiūros organo nariams, taip pat darbuotojams ar jų atstovams, dalyvaujantiems visuotiniuose narių susirinkimuose ir (ar) struktūrinio padalinio arba struktūrinių padalinių susirinkimuose, nuo jų paskyrimo (išrinkimo) į pareigas dienos taikoma teisių apsauga ir garantijos pagal tos valstybės narės, kurioje yra juos įdarbinusio juridinio asmens buveinė ar kurioje veikia juos įdarbinęs padalinys, arba kurioje yra juos įdarbinusio fizinio asmens nuolatinė gyvenamoji vieta, teisės aktus ir (ar) nusistovėjusią praktiką.\n\nTREČIASIS SKIRSNIS\nDERYBŲ ORGANIZAVIMAS"
    },
    {
      "provision_ref": "art9",
      "section": "9",
      "title": "9 straipsnis. Derybų inicijavimas ir informavimas",
      "content": "1. Steigiant Europos kooperatinę bendrovę, steigime dalyvaujančių juridinių asmenų, susijusių kontroliuojamųjų bendrovių ar susijusių padalinių administravimo ar valdymo organai privalo inicijuoti derybas dėl darbuotojų dalyvavimo priimant sprendimus Europos kooperatinėje bendrovėje.\n\n2. Kai Europos kooperatinė bendrovė steigiama tik fizinių asmenų arba vieno juridinio asmens ir fizinių asmenų, dalyvaujantys fiziniai asmenys ir (ar) dalyvaujančio juridinio asmens administravimo ar valdymo organas privalo inicijuoti derybas dėl darbuotojų dalyvavimo priimant sprendimus Europos kooperatinėje bendrovėje tik tuo atveju, jei steigime dalyvaujančiuose juridiniuose asmenyse ir (ar) dalyvaujantiems fiziniams asmenims dirba ne mažiau kaip 50 darbuotojų ir ne mažiau kaip dviejose valstybėse narėse.\n\n3. Šio straipsnio 1 ir 2 dalyse nurodytu tikslu kuo greičiau, ne vėliau kaip per 30 dienų nuo jungimo sąlygų, kai Europos kooperatinė bendrovė steigiama jungimo būdu, arba kooperatinės bendrovės (kooperatyvo) pertvarkymo į Europos kooperatinę bendrovę sąlygų projekto pateikimo juridinių asmenų registro tvarkytojui steigime dalyvaujančių juridinių asmenų ir susijusių kontroliuojamųjų bendrovių ar susijusių padalinių administravimo arba valdymo organai ar steigime dalyvaujantys fiziniai asmenys turi raštu informuoti darbuotojų atstovus bendrovėse ar padaliniuose, o kai jų nėra, – informuoti darbuotojus darbuotojų kolektyvo susirinkimuose ir kitomis juridiniams asmenims ar padaliniams būdingomis arba steigime dalyvaujantiems fiziniams asmenims įprastomis informacijos teikimo priemonėmis apie:\n\n1) planus steigti Europos kooperatinę bendrovę; pateikti su tuo susijusią informaciją;\n\n2) dalyvaujančius juridinius, fizinius asmenis, susijusias kontroliuojamąsias bendroves ir susijusius padalinius, taip pat šių asmenų ir padalinių darbuotojų atstovus;\n\n3) bendrą darbuotojų skaičių steigime dalyvaujančiuose juridiniuose asmenyse, susijusiose kontroliuojamosiose bendrovėse bei susijusiuose padaliniuose ir kiekviename iš jų atskirai, bendrą steigime dalyvaujančių fizinių asmenų darbuotojų, taip pat bendrą darbuotojų skaičių kiekvienoje valstybėje narėje;\n\n4) šio įstatymo nustatyta tvarka apskaičiuotą vietų skaičių specialiajame derybų komitete, tenkantį kiekvienos iš steigime dalyvaujančių juridinių asmenų, susijusių kontroliuojamųjų bendrovių ir susijusių padalinių darbuotojų atstovams ir (ar) steigime dalyvaujančių fizinių asmenų darbuotojams, taip pat jų paskirstymą pagal skirtingas valstybes nares;\n\n5) steigime dalyvaujančių juridinių asmenų turimas dalyvavimo teises, tai yra kokią šių juridinių asmenų administravimo ar priežiūros organo narių dalį darbuotojai arba jų atstovai turi teisę skirti, rinkti, siūlyti juos skirti ir (ar) nepritarti jų paskyrimui;\n\n6) steigime dalyvaujančių kooperatinių bendrovių (kooperatyvų) teises dalyvauti visuotiniuose narių susirinkimuose ir (ar) struktūrinio padalinio arba struktūrinių padalinių susirinkimuose.\n\n4. Jeigu prieš Europos kooperatinės bendrovės įregistravimą juridinių asmenų registre šio įstatymo nustatyta tvarka nebuvo inicijuotos derybos dėl darbuotojų dalyvavimo priimant sprendimus Europos kooperatinėje bendrovėje, įregistravus Europos kooperatinę bendrovę juridinių asmenų registre, Europos kooperatinės bendrovės centrinė vadovybė privalo organizuoti derybas tik jeigu:\n\n1) bendras darbuotojų skaičius Europos kooperatinėje bendrovėje, jos kontroliuojamosiose bendrovėse, padaliniuose ar jos kontroliuojamųjų bendrovių padaliniuose yra ne mažesnis kaip 50;\n\n2) Europos kooperatinėje bendrovėje, jos kontroliuojamosiose bendrovėse, padaliniuose ar jos kontroliuojamųjų bendrovių padaliniuose dirba mažiau kaip 50 darbuotojų, tačiau bent 1/3 darbuotojų iš ne mažiau kaip dviejų valstybių narių prašo inicijuoti tokias derybas.\n\n5. Darbuotojų ar jų atstovų teisė inicijuoti derybas įgyvendinama pateikiant centrinei vadovybei jų pasirašytą pareiškimą dėl specialiojo derybų komiteto sudarymo.\n\n6. Apie savo iniciatyvą arba gautą šio straipsnio 5 dalyje nurodytą prašymą centrinė vadovybė per 15 dienų turi raštu pranešti visoms valstybėse narėse esančioms Europos kooperatinės bendrovės kontroliuojamosioms bendrovėms ir (ar) jų padaliniams. Kontroliuojamosios bendrovės administravimo ar valdymo organas ar jos padalinio vadovas apie centrinės vadovybės pranešimą privalo nedelsdamas informuoti savo darbuotojus ar jų atstovus.\n\n7. Šio straipsnio 4 dalyje nurodytu tikslu kuo greičiau, ne vėliau kaip per 30 dienų nuo Europos kooperatinės bendrovės įregistravimo juridinių asmenų registre, Europos kooperatinės bendrovės centrinė vadovybė turi raštu informuoti darbuotojų atstovus Europos kooperatinėje bendrovėje, jos kontroliuojamosiose bendrovėse, padaliniuose ir jos kontroliuojamųjų bendrovių padaliniuose, o kai jų nėra, – informuoti darbuotojus darbuotojų kolektyvo susirinkimuose ir kitomis Europos kooperatinėje bendrovėje, jos kontroliuojamosiose bendrovėse, padaliniuose ir jos kontroliuojamųjų bendrovių padaliniuose įprastomis informacijos teikimo priemonėmis apie:\n\n1) Europos kooperatinę bendrovę, jos kontroliuojamąsias bendroves ir (ar) padalinius, taip pat apie darbuotojų atstovus Europos kooperatinėje bendrovėje, jos kontroliuojamosiose bendrovėse ir (ar) padaliniuose;\n\n2) bendrą darbuotojų skaičių Europos kooperatinėje bendrovėje, jos kontroliuojamosiose bendrovėse ir (ar) padaliniuose ir kiekviename iš jų atskirai, taip pat bendrą darbuotojų skaičių kiekvienoje valstybėje narėje;\n\n3) šio įstatymo nustatyta tvarka apskaičiuotą vietų skaičių specialiajame derybų komitete, tenkantį kiekvienos iš Europos kooperatinės bendrovės kontroliuojamosios bendrovės ir (ar) padalinių darbuotojų atstovams, taip pat jų paskirstymą pagal atskiras valstybes nares;\n\n4) Europos kooperatinės bendrovės kontroliuojamųjų bendrovių ir (ar) jos padalinių turimas dalyvavimo teises, tai yra kokią Europos kooperatinės bendrovės, jos kontroliuojamųjų bendrovių administravimo ar priežiūros organo narių dalį darbuotojai arba jų atstovai turi teisę skirti, rinkti, siūlyti juos skirti ir (ar) nepritarti jų paskyrimui;\n\n5) Europos kooperatinės bendrovės kontroliuojamųjų bendrovių ir (ar) jos padalinių turimas teises dalyvauti visuotiniuose narių susirinkimuose ir (ar) struktūrinio padalinio arba struktūrinių padalinių susirinkimuose.\n\n8. Visų steigime dalyvaujančių juridinių, fizinių asmenų, padalinių, susijusių kontroliuojamųjų bendrovių ir susijusių padalinių darbuotojų skaičius kiekvienoje valstybėje narėje, taip pat Europos kooperatinės bendrovės, jos kontroliuojamųjų bendrovių ir jos padalinių darbuotojų ir bendras darbuotojų valstybėse narėse skaičius apskaičiuojamas remiantis Lietuvos Respublikos Europos darbo tarybų įstatymo 7 straipsniu."
    },
    {
      "provision_ref": "art10",
      "section": "10",
      "title": "10 straipsnis. Specialiojo derybų komiteto sudėtis",
      "content": "1. Deryboms su kompetentingu steigime dalyvaujančių asmenų organu dėl darbuotojų dalyvavimo priimant sprendimus Europos kooperatinėje bendrovėje arba deryboms dėl darbuotojų dalyvavimo priimant sprendimus įsteigtoje Europos kooperatinėje bendrovėje turi būti sudaromas specialusis derybų komitetas.\n\n2. Vienoje valstybėje narėje buveinę turinčios Europos kooperatinės bendrovės padalinių, jos kontroliuojamųjų bendrovių padalinių, taip pat vienoje valstybėje narėje buveinę turinčių steigime dalyvaujančių juridinių asmenų, susijusių kontroliuojamųjų bendrovių ar joje veikiančių susijusių padalinių, taip pat vienoje valstybėje narėje nuolatinę gyvenamąją vietą turinčių steigime dalyvaujančių fizinių asmenų darbuotojai turi teisę skirti ar rinkti specialiojo derybų komiteto narius. Valstybės narės darbuotojų atstovams skiriama vietų, atsižvelgiant į toje valstybėje dirbančių darbuotojų skaičių nuo bendro visų valstybių narių darbuotojų skaičiaus:\n\n1) ne daugiau kaip 10 procentų – 1 vieta;\n\n2) daugiau kaip 10, bet ne daugiau kaip 20 proc. – 2 vietos;\n\n3) daugiau kaip 20, bet ne daugiau kaip 30 proc. – 3 vietos;\n\n4) daugiau kaip 30, bet ne daugiau kaip 40 proc. – 4 vietos;\n\n5) daugiau kaip 40, bet ne daugiau kaip 50 proc. – 5 vietos;\n\n6) daugiau kaip 50, bet ne daugiau kaip 60 proc. – 6 vietos;\n\n7) daugiau kaip 60, bet ne daugiau kaip 70 proc. – 7 vietos;\n\n8) daugiau kaip 70, bet ne daugiau kaip 80 proc. – 8 vietos;\n\n9) daugiau kaip 80, bet ne daugiau kaip 90 proc. – 9 vietos;\n\n10) daugiau kaip 90 proc. – 10 vietų.\n\n3. Jei Europos kooperatinė bendrovė steigiama jungimo būdu, tai nuo kiekvienos kooperatinės bendrovės (kooperatyvo), kuri turi pasibaigti, specialiojo derybų komiteto nariais nuo valstybės narės papildomai skiriama ar renkama po vieną darbuotojų atstovą, užtikrinant, kad kiekvienos toje valstybėje narėje buveinę turinčios steigime dalyvaujančios kooperatinės bendrovės (kooperatyvo), kuri turi pasibaigti įregistravus Europos kooperatinę bendrovę, darbuotojai skirtų ar rinktų savo atstovą. Papildomų narių skaičius neturi viršyti 20 procentų narių, išrinktų pagal šio straipsnio 2 dalies nuostatas, ir turi būti užtikrinama, kad tiems patiems darbuotojams nebūtų atstovaujama kelis kartus. Jei steigime dalyvaujančių kooperatinių bendrovių (kooperatyvų) skaičius, taip pat Europos kooperatinės bendrovės padalinių ar jos kontroliuojamųjų bendrovių, padalinių skaičius yra didesnis už papildomų vietų skaičių, šios papildomos vietos paskirstomos tarp skirtingų valstybių narių steigime dalyvaujančių kooperatinių bendrovių (kooperatyvų), kuriose dirba daugiausia darbuotojų.\n\n4. Jeigu darbuotojų atstovams iš vienos valstybės narės skirta daugiau negu viena vieta, jie turi būti skiriami atstovauti skirtingiems juridiniams ir (ar) fiziniams asmenims.\n\n5. Skiriant ar renkant specialiojo derybų komiteto narius, turi būti skatinama moterų ir vyrų dalyvavimo pusiausvyra."
    },
    {
      "provision_ref": "art11",
      "section": "11",
      "title": "11 straipsnis. Specialiojo derybų komiteto sudarymas",
      "content": "1. Jei steigime dalyvaujančio juridinio asmens, susijusios kontroliuojamosios bendrovės buveinė yra Lietuvos Respublikoje ar Lietuvos Respublikoje veikia susijęs padalinys arba steigime dalyvaujančio fizinio asmens nuolatinė gyvenamoji vieta yra Lietuvos Respublikoje, specialiojo derybų komiteto narį (narius) iš Lietuvos Respublikos skiria atitinkamai to juridinio ar fizinio asmens arba to padalinio darbuotojai ar jų atstovai. Jei Lietuvos Respublikoje buveinę ar nuolatinę gyvenamąją vietą turi keli steigime dalyvaujantys juridiniai ar fiziniai asmenys, susijusios kontroliuojamosios bendrovės ir (ar) veikia vienas ar keli susiję padaliniai, specialiojo derybų komiteto narys (nariai) skiriamas visų tų juridinių, fizinių asmenų ir (ar) padalinių darbuotojų ar jų atstovų balsų dauguma, jei ši dauguma atstovauja visų darbuotojų daugumai.\n\n2. Jei Lietuvos Respublikoje buveinę ar nuolatinę gyvenamąją vietą turintys steigime dalyvaujančio juridinio asmens, fizinio asmens, susijusios kontroliuojamosios bendrovės ar joje veikiančio susijusio padalinio darbuotojų atstovai per 30 dienų nuo šio įstatymo 9 straipsnio 3 ir 7 dalyse numatytos informacijos pateikimo nepaskiria specialiojo derybų komiteto nario (narių), specialiojo derybų komiteto narys (nariai) renkamas slaptu balsavimu visuotiniame darbuotojų kolektyvo susirinkime. Jį sušaukti gali bet kuris darbuotojų atstovas. Ta pati tvarka taikoma ir tada, jei tame padalinyje, tame juridiniame asmenyje arba Europos kooperatinėje bendrovėje nėra darbuotojų atstovų, bet tokiu atveju sušaukti darbuotojų kolektyvo susirinkimą privalo atitinkamo juridinio asmens administravimo ar valdymo organas arba padalinio vadovas, arba Europos kooperatinės bendrovės centrinė vadovybė. Jei steigime dalyvauja fizinis asmuo, kuris privalo užtikrinti darbuotojų dalyvavimą šiame įstatyme nustatyta tvarka, sušaukti visuotinį darbuotojų kolektyvo susirinkimą privalo pats fizinis asmuo.\n\n3. Jei Lietuvos Respublikoje buveinę turi keli steigime dalyvaujantys juridiniai asmenys, susijusios kontroliuojamosios bendrovės ir (ar) Lietuvos Respublikoje veikia vienas ar keli susiję padaliniai ir (ar) Lietuvos Respublikoje nuolatinę gyvenamąją vietą turi keli steigime dalyvaujantys fiziniai asmenys, ir šių juridinių asmenų, kontroliuojamųjų bendrovių ir (ar) padalinių darbuotojų atstovai ir fizinių asmenų darbuotojai tarpusavyje per 30 dienų nuo šio įstatymo 9 straipsnio 3 ir 7 dalyse numatyto informacijos pateikimo nesusitarė dėl specialiojo derybų komiteto nario (narių) iš Lietuvos Respublikos skyrimo arba jei bent viename buveinę Lietuvos Respublikoje turinčiame steigime dalyvaujančiame juridiniame asmenyje, susijusioje kontroliuojamojoje bendrovėje ar Lietuvos Respublikoje veikiančiame susijusiame padalinyje nėra darbuotojų atstovų ir (ar) Lietuvos Respublikoje nuolatinę gyvenamąją vietą turinčio steigime dalyvaujančio fizinio asmens darbuotojai nepaskyrė (neišrinko) savo atstovo, toks narys (nariai) renkamas slaptu balsavimu bendrojoje Europos kooperatinės bendrovės, jos kontroliuojamųjų bendrovių, juridinių, fizinių asmenų ir (ar) padalinių darbuotojų delegatų konferencijoje. Joje kiekvienai dešimčiai Europos kooperatinės bendrovės, jos kontroliuojamųjų bendrovių, juridinio, fizinio asmens ar padalinio darbuotojų atstovauja vienas delegatas. Jeigu Europos kooperatinės bendrovės, juridinio, fizinio asmens ar padalinio darbuotojų yra mažiau nei dešimt, taip pat atstovauja vienas delegatas. Konferenciją turi sušaukti atitinkamai Europos kooperatinės bendrovės centrinė vadovybė, steigime dalyvaujančio juridinio asmens administravimo arba valdymo organas ar padalinio, kuriame dirba didžiausias darbuotojų skaičius, apskaičiuotas šio įstatymo nustatyta tvarka, administravimo ar valdymo organas arba padalinio vadovas, arba steigime dalyvaujantis fizinis asmuo.\n\n4. Visuotiniam darbuotojų kolektyvo susirinkimui ir bendrajai Europos kooperatinės bendrovės, juridinių, fizinių asmenų ir (ar) padalinių darbuotojų delegatų konferencijai mutatis mutandis taikomos Lietuvos Respublikos darbo kodekso 62 straipsnio 5 dalies nuostatos.\n\n5. Steigime dalyvaujantys juridiniai ir (ar) fiziniai asmenys arba Europos kooperatinė bendrovė privalo suteikti techninę pagalbą, numatytą šio įstatymo 13 straipsnio 3 dalyje, organizuojant visuotinį darbuotojų kolektyvo susirinkimą ar bendrąją Europos kooperatinės bendrovės, jos kontroliuojamųjų bendrovių, juridinių, fizinių asmenų ir (ar) padalinių darbuotojų delegatų konferenciją.\n\n6. Specialiojo derybų komiteto nariai nuo kitose valstybėse narėse buveinę turinčios Europos kooperatinės bendrovės, jos padalinių ar jos kontroliuojamųjų bendrovių ir (ar) jų padalinių, kitose valstybėse narėse buveinę turinčių steigime dalyvaujančių juridinių asmenų, susijusių kontroliuojamųjų bendrovių ar jose veikiančių susijusių padalinių ir (ar) kitose valstybėse narėse nuolatinę gyvenamąją vietą turinčių fizinių asmenų darbuotojų yra skiriami ar renkami pagal tų valstybių narių teisės aktus ir (ar) nusistovėjusią tvarką.\n\n7. Šiame straipsnyje nustatyta tvarka taikoma ir skiriant ar renkant naujus specialiojo derybų komiteto narius."
    },
    {
      "provision_ref": "art12",
      "section": "12",
      "title": "12 straipsnis. Specialiojo derybų komiteto veiklos organizavimas",
      "content": "1. Specialusis derybų komitetas išsirenka pirmininką ir sekretorių, pasitvirtina darbo reglamentą.\n\n2. Specialusis derybų komitetas priima sprendimus visų savo narių balsų dauguma, jei ši dauguma atstovauja visų darbuotojų daugumai, išskyrus šio straipsnio 3 dalyje ir kituose šio įstatymo straipsniuose nurodytus atvejus. Kiekvienas narys turi po vieną balsą.\n\n3. Jei derybų metu sprendžiama dėl turimų dalyvavimo teisių atsisakymo ar naudojimosi jomis apribojimo, tokiam specialiojo derybų komiteto sprendimui reikalinga 2/3 narių, atstovaujančių mažiausiai 2/3 visų darbuotojų mažiausiai dviejose valstybėse narėse, balsų dauguma:\n\n1) kai Europos kooperatinė bendrovė steigiama jungimo būdu, jei dalyvavimas yra įgyvendinamas steigime dalyvaujančiose kooperatinėse bendrovėse (kooperatyvuose), kuriose dirba ne mažiau kaip 25 procentai bendro steigime dalyvaujančių kooperatinių bendrovių (kooperatyvų) darbuotojų skaičiaus;\n\n2) kai Europos kooperatinė bendrovė steigiama kitu nei šio straipsnio 3 dalies 1 punkte nurodytu būdu, jei dalyvavimas yra įgyvendinamas steigime dalyvaujančiuose juridiniuose asmenyse, kuriuose dirba ne mažiau kaip 50 procentų bendro steigime dalyvaujančių juridinių asmenų darbuotojų skaičiaus.\n\n4. Dalyvavimo teisių atsisakymas ar naudojimosi jomis apribojimas reiškia, kad Europos kooperatinės bendrovės administravimo ar priežiūros organo narių, kuriuos renka, skiria, siūlo ar pritaria jų skyrimui darbuotojai ir (ar) jų atstovai, dalis yra mažesnė už darbuotojų ir (ar) jų atstovų renkamų, skiriamų, siūlomų administravimo ar priežiūros organo narių ar narių, kurių skyrimui jie pritaria, dalį bet kuriame steigime dalyvaujančiame juridiniame asmenyje."
    },
    {
      "provision_ref": "art13",
      "section": "13",
      "title": "13 straipsnis. Specialiojo derybų komiteto posėdžiai",
      "content": "1. Pirmąjį specialiojo derybų komiteto posėdį sušaukia:\n\n1) kompetentingas steigime dalyvaujančių asmenų organas, kai derybos vyksta iki Europos kooperatinės bendrovės įsteigimo;\n\n2) Europos kooperatinės bendrovės centrinė vadovybė, kai derybos vyksta po Europos kooperatinės bendrovės įsteigimo.\n\n2. Specialusis derybų komitetas turi teisę rinktis į posėdžius prieš pradėdamas derybas su kompetentingu steigime dalyvaujančių asmenų organu ar Europos kooperatinės bendrovės centrine vadovybe ir prieš kiekvieną derybų su jais posėdį. Toks specialiojo derybų komiteto posėdis negali trukti ilgiau kaip vieną dieną. Jei kompetentingas steigime dalyvaujančių asmenų organas ar Europos kooperatinės bendrovės centrinė vadovybė sutinka, specialusis derybų komitetas gali posėdžiauti dažniau ir (ar) ilgiau.\n\n3. Steigime dalyvaujantys juridiniai ir (ar) fiziniai asmenys arba Europos kooperatinės bendrovės centrinė vadovybė specialiojo derybų komiteto posėdžiams privalo suteikti patalpas, darbo priemones, užtikrinti vertimą ir tinkamą posėdžio organizavimą.\n\n4. Specialiojo derybų komiteto posėdžiai yra uždari, jei nenusprendžiama kitaip.\n\n5. Specialiojo derybų komiteto posėdžiai protokoluojami. Posėdžio protokolą pasirašo posėdžio pirmininkas ir komiteto įgaliotas narys."
    },
    {
      "provision_ref": "art14",
      "section": "14",
      "title": "14 straipsnis. Specialiojo derybų komiteto sudarymo ir veiklos išlaidos",
      "content": "1. Visos išlaidos, susijusios su specialiojo derybų komiteto sudarymu ir jo narių dalyvavimu komiteto posėdžiuose ar derybose su kompetentingu steigime dalyvaujančių asmenų organu arba Europos kooperatinės bendrovės centrine vadovybe, padengiamos steigime dalyvaujančių juridinių ir (ar) fizinių asmenų lėšomis jų susitarimu arba įsteigtos Europos kooperatinės bendrovės lėšomis. Šioms išlaidoms taip pat priskiriamos specialiojo derybų komiteto narių kelionės, sveikatos ir gyvybės draudimo, nakvynės ir pragyvenimo išlaidos. Tokių išlaidų dydį ir atlyginimo tvarką nustato Lietuvos Respublikos Vyriausybė.\n\n2. Jeigu per 30 dienų nuo specialiojo derybų komiteto posėdžio pabaigos nepadengiamos specialiojo derybų komiteto nario kelionės, sveikatos ir gyvybės draudimo, nakvynės ir pragyvenimo išlaidos, šias išlaidas per 30 dienų nuo atskiro pareikalavimo raštu privalo atlyginti tas steigime dalyvaujantis juridinis ir (ar) fizinis asmuo, Europos kooperatinė bendrovė, susijusi Europos kooperatinės bendrovės kontroliuojamoji bendrovė ar susijęs padalinys, su kuriuo darbo santykiais yra ar buvo susijęs specialiojo derybų komiteto narys.\n\n3. Šio straipsnio 2 dalies nuostatos taikomos ir tais atvejais, kai numatoma Europos kooperatinės bendrovės buveinė bus ne Lietuvos Respublikoje, bet Lietuvos Respublikoje buveinę turi steigime dalyvaujantis juridinis asmuo ar susijusi kontroliuojamoji bendrovė arba Lietuvos Respublikoje veikia susijęs padalinys ar Lietuvos Respublikoje nuolatinę gyvenamąją vietą turi dalyvaujantis fizinis asmuo, su kuriuo darbo santykiais yra ar buvo susijęs išlaidas padengti pareikalavęs specialiojo derybų komiteto narys, taip pat kai įsteigtos Europos kooperatinės bendrovės buveinė yra ne Lietuvos Respublikoje, bet Lietuvos Respublikoje buveinę turi Europos kooperatinės bendrovės kontroliuojamoji bendrovė arba Lietuvos Respublikoje veikia Europos kooperatinės bendrovės padalinys.\n\n4. Jei specialusis derybų komitetas kviečiasi vieną ar kelis ekspertus, kaip numatyta šio įstatymo 18 straipsnio 3 dalyje, ir jei specialusis derybų komitetas ir kompetentingas steigime dalyvaujančių asmenų organas arba Europos kooperatinės bendrovės centrinė vadovybė nesusitaria dėl didesnio apmokamų ekspertų skaičiaus, steigime dalyvaujantys juridiniai ir (ar) fiziniai asmenys arba Europos kooperatinė bendrovė privalo atlyginti tik vieno eksperto darbo išlaidas.\n\n5. Jei nėra susitarimo tarp steigime dalyvaujančių juridinių ir (ar) fizinių asmenų arba įsteigtos Europos kooperatinės bendrovės dėl išlaidų, susijusių su specialiojo derybų komiteto sudarymu ir specialiojo derybų komiteto narių dalyvavimu komiteto posėdžiuose ar derybose, atlyginimo, išlaidas, išskyrus numatytas šio straipsnio 2 dalyje, šie juridiniai ir (ar) fiziniai asmenys arba Europos kooperatinė bendrovės centrinė ir kito lygmens vadovybės atlygina solidariai."
    },
    {
      "provision_ref": "art15",
      "section": "15",
      "title": "15 straipsnis. Specialiojo derybų komiteto kompetencija",
      "content": "1. Specialusis derybų komitetas turi teisę nuspręsti:\n\n1) pradėti derybas ar jų nepradėti su kompetentingu steigime dalyvaujančių asmenų organu arba įsteigtos Europos kooperatinės bendrovės centrine vadovybe dėl darbuotojų dalyvavimo priimant sprendimus Europos kooperatinėje bendrovėje;\n\n2) nutraukti jau pradėtas derybas su kompetentingu steigime dalyvaujančių asmenų organu arba įsteigtos Europos kooperatinės bendrovės centrine vadovybe.\n\n2. Sprendimas nepradėti derybų su kompetentingu steigime dalyvaujančių asmenų organu ar įsteigtos Europos kooperatinės bendrovės centrine vadovybe arba nutraukti jau pradėtas derybas gali būti priimamas 2/3 specialiojo derybų komiteto narių, atstovaujančių ne mažiau kaip 2/3 darbuotojų, balsų, jei šie nariai atstovauja darbuotojams ne mažiau kaip dviejose valstybėse narėse. Ši nuostata netaikoma, jei Europos kooperatinė bendrovė steigiama pertvarkant kooperatinę bendrovę (kooperatyvą), kurioje jau yra nustatyta dalyvavimo tvarka.\n\n3. Priėmus sprendimą nepradėti derybų arba nutraukti jau pradėtas derybas, darbuotojų dalyvavimui priimant sprendimus taikoma ne šio įstatymo ketvirtojo skirsnio nuostatos, o valstybių narių, kuriose dirba Europos kooperatinės bendrovės darbuotojai, teisės aktai ir (ar) nusistovėjusi tvarka.\n\n4. Apie šio straipsnio 1 dalyje numatytus sprendimus turi būti nedelsiant pranešama raštu kompetentingam steigime dalyvaujančių asmenų organui arba įsteigtos Europos kooperatinės bendrovės centrinei vadovybei. Specialusis derybų komitetas gali nuspręsti informuoti ir kitas organizacijas, tarp jų ir profesines sąjungas.\n\n5. Priėmus sprendimą nepradėti derybų ar jas nutraukti, derybos atnaujinamos, kai ne mažiau kaip 10 procentų Europos kooperatinės bendrovės, jos kontroliuojamųjų bendrovių padalinių darbuotojų arba jų atstovų raštu kreipiasi į Europos kooperatinės bendrovės centrinę vadovybę ir ne anksčiau kaip praėjus dvejiems metams nuo šio sprendimo priėmimo, jeigu šalys nesusitaria derybų atnaujinti anksčiau. Jeigu specialusis derybų komitetas nusprendžia atnaujinti derybas su kompetentingu steigime dalyvaujančių asmenų organu ar įsteigtos Europos kooperatinės bendrovės centrine vadovybe, bet derybose susitarimas nepriimamas, šio įstatymo ketvirtajame skirsnyje nurodytos taisyklės netaikomos."
    },
    {
      "provision_ref": "art16",
      "section": "16",
      "title": "16 straipsnis. Derybų pradžia",
      "content": "1. Kompetentingas steigime dalyvaujančių asmenų organas arba įsteigtos Europos kooperatinės bendrovės centrinė vadovybė, gavę specialiojo derybų komiteto pranešimą apie sprendimą pradėti derybas, per 30 dienų turi sušaukti pirmąjį specialiojo derybų komiteto ir kompetentingo steigime dalyvaujančių asmenų organo derybų posėdį.\n\n2. Apie pirmojo derybų posėdžio sušaukimą ne vėliau kaip prieš 14 dienų turi būti raštu pranešta specialiojo derybų komiteto nariams ir steigime dalyvaujančių juridinių asmenų, susijusių kontroliuojamųjų bendrovių ir susijusių padalinių, kuriuose dirba specialiojo derybų komiteto nariai, atitinkamai administravimo ar valdymo organams arba vadovui, taip pat steigime dalyvaujantiems fiziniams asmenims arba įsteigtos Europos kooperatinės bendrovės, jos kontroliuojamųjų bendrovių ir padalinių, kuriuose dirba specialiojo derybų komiteto nariai, atitinkamai administravimo ar valdymo organams arba vadovui.\n\n3. Pranešime apie derybų posėdį turi būti nurodyta:\n\n1) padalinys ar bendrovė, kuriame ar kurioje dirba į derybų posėdį kviečiamas specialiojo derybų komiteto narys (nariai) arba fizinis asmuo, kurio darbuotojas (darbuotojai) yra į derybų posėdį kviečiamas specialiojo derybų komiteto narys (nariai);\n\n2) į derybų posėdį kviečiamo specialiojo derybų komiteto nario (narių) vardas, pavardė ir pareigos;\n\n3) derybų posėdžio data, laikas ir vieta;\n\n4) derybų posėdžio darbotvarkė;\n\n5) specialiojo derybų komiteto narių kelionės, sveikatos ir gyvybės draudimo, nakvynės ir pragyvenimo išlaidų padengimo terminai ir tvarka."
    },
    {
      "provision_ref": "art17",
      "section": "17",
      "title": "17 straipsnis. Derybų trukmė",
      "content": "1. Derybos gali trukti ne ilgiau kaip šešis mėnesius nuo specialiojo derybų komiteto sudarymo dienos.\n\n2. Specialusis derybų komitetas ir kompetentingas steigime dalyvaujančių asmenų organas arba įsteigtos Europos kooperatinės bendrovės centrinė vadovybė bendru sutarimu gali nuspręsti pratęsti derybas iki vienų metų nuo specialiojo derybų komiteto sudarymo dienos."
    },
    {
      "provision_ref": "art18",
      "section": "18",
      "title": "18 straipsnis. Derybų posėdžių tvarka",
      "content": "1. Kompetentingas steigime dalyvaujančių asmenų organas arba įsteigtos Europos kooperatinės bendrovės centrinė vadovybė ir specialusis derybų komitetas susitaria dėl derybų posėdžio vedimo tvarkos, derybų posėdžių vietos ir terminų, pranešimų apie posėdžius pateikimo terminų ir tvarkos, pirmininkavimo ir sekretoriavimo posėdžiams tvarkos.\n\n2. Derybų posėdžiai turi būti protokoluojami. Kiekvieno posėdžio protokolą pasirašo posėdžiui pirmininkavęs asmuo ir kitos derybų šalies įgaliotas atstovas.\n\n3. Specialusis derybų komitetas gali kviestis savo nuožiūra pasirinktus ekspertus."
    },
    {
      "provision_ref": "art19",
      "section": "19",
      "title": "19 straipsnis. Derybų rezultatas",
      "content": "1. Derybos baigiamos, kai pasiekiamas susitarimas tarp specialiojo derybų komiteto ir kompetentingo steigime dalyvaujančių asmenų organo arba įsteigtos Europos kooperatinės bendrovės centrinės vadovybės dėl darbuotojų dalyvavimo priimant sprendimus Europos kooperatinėje bendrovėje.\n\n2. Susitarime dėl darbuotojų dalyvavimo priimant sprendimus Europos kooperatinėje bendrovėje turi būti nustatyta:\n\n1) susitarimo taikymo sritis;\n\n2) Europos kooperatinės bendrovės darbo tarybos, kuri bus centrinės vadovybės partnerė diskusijose dėl Europos kooperatinių bendrovių ir jos kontroliuojamųjų bendrovių bei padalinių darbuotojų informavimo ir konsultavimo, sudėtis, narių skaičius ir vietų paskirstymas, taip pat taisyklės, pagal kurias gali būti keičiamas Europos kooperatinės bendrovės darbo tarybos narių skaičius ir jos vietų skirtingose valstybėse narėse pakeitimo taisyklės dėl Europos kooperatinės bendrovės struktūros ir darbuotojų skaičiaus valstybėse narėse ar kontroliuojamosiose bendrovėse, padaliniuose ar kontroliuojamųjų bendrovių padaliniuose pasikeitimų;\n\n3) Europos kooperatinės bendrovės darbo tarybos funkcijos, jos informavimo ir konsultavimosi su ja tvarka;\n\n4) Europos kooperatinės bendrovės darbo tarybos susitikimų periodiškumas, vieta ir trukmė;\n\n5) Europos kooperatinės bendrovės darbo tarybai skiriamos lėšos, suteikiamas turtas ir paslaugos;\n\n6) jei derybų metu nusprendžiama vietoj Europos kooperatinės bendrovės darbo tarybos nustatyti kitą informavimo ir konsultavimo tvarką, – detalūs susitarimai dėl tokios tvarkos įgyvendinimo;\n\n7) jei derybų metu nusprendžiama dėl dalyvavimo, – detalūs susitarimai dėl dalyvavimo tvarkos įgyvendinimo, įskaitant Europos kooperatinės bendrovės administravimo ar priežiūros organo narių, kuriuos darbuotojai turės teisę rinkti, skirti, siūlyti arba pritarti jų skyrimui, skaičiaus, procedūrų, kurias gali taikyti darbuotojai, rinkdami, skirdami, siūlydami šiuos narius arba pritardami jų skyrimui, ir minėtų narių teisės;\n\n8) susitarimo įsigaliojimo data ir jo trukmė, atvejai, kai šalys turi surengti pakartotines derybas dėl susitarimo, taip pat pakartotinių derybų tvarka, įskaitant tuos atvejus, kai po Europos kooperatinės bendrovės įsteigimo joje ir (ar) jos kontroliuojamosiose bendrovėse ir (ar) padaliniuose atsiranda struktūrinių pasikeitimų.\n\n3. Susitarime gali būti nustatyta darbuotojų teisė dalyvauti visuotiniuose narių susirinkimuose ir (ar) struktūrinio padalinio arba struktūrinių padalinių susirinkimuose, šios teisės įgyvendinimo taisyklės ir (ar) tvarka.\n\n4. Kai Europos kooperatinė bendrovė steigiama pertvarkymo būdu, susitarime numatytos darbuotojų dalyvavimo priimant sprendimus taisyklės turi būti ne mažiau palankios, negu buvo pertvarkomoje kooperatinėje bendrovėje (kooperatyve).\n\n5. Susitarimui netaikomos šio įstatymo ketvirtojo skirsnio nuostatos, išskyrus atvejį, kai derybose tarp specialiojo derybų komiteto ir kompetentingo steigime dalyvaujančių asmenų organo arba įsteigtos Europos kooperatinės bendrovės centrinės vadovybės susitariama, kad darbuotojų dalyvavimas priimant sprendimus Europos kooperatinėje bendrovėje bus įgyvendinamas pagal šio įstatymo ketvirtojo skirsnio nuostatas.\n\n6. Susitarimas tarp specialiojo derybų komiteto ir kompetentingo steigime dalyvaujančių asmenų organo arba įsteigtos Europos kooperatinės bendrovės centrinės vadovybės turi būti įforminamas raštu ir pasirašomas bent dviejų kompetentingų steigime dalyvaujančių asmenų organo arba įsteigtos Europos kooperatinės bendrovės centrinės vadovybės įgaliotų asmenų ir dviejų įgaliotų specialiojo derybų komiteto narių."
    },
    {
      "provision_ref": "art20",
      "section": "20",
      "title": "20 straipsnis. Darbuotojų teisė dalyvauti visuotiniame narių susirinkime ir (ar) struktūrinio padalinio arba struktūrinių padalinių susirinkime",
      "content": "1. Europos kooperatinės bendrovės darbuotojai ir (ar) jų atstovai turi teisę dalyvauti visuotiniame narių susirinkime ir (ar) struktūrinio padalinio arba struktūrinių padalinių susirinkime su balsavimo teise, kai:\n\n1) dėl to susitariama susitarime dėl darbuotojų dalyvavimo priimant sprendimus Europos kooperatinėje bendrovėje; arba\n\n2) Europos kooperatinė bendrovė steigiama pertvarkymo būdu ir pertvarkomos kooperatinės bendrovės (kooperatyvo) darbuotojai ir (ar) jų atstovai turi tokią teisę. Tokiu atveju taip pat turi būti laikomasi šio įstatymo 19 straipsnio 4 dalyje numatyto reikalavimo; arba\n\n3) Europos kooperatinė bendrovė steigiama kitu nei šio straipsnio 1 dalies 2 punkte numatytu būdu, ir steigime dalyvaujančios kooperatinės bendrovės (kooperatyvo) darbuotojai ir (ar) jų atstovai turi tokią teisę.\n\n2. Šio straipsnio 1 dalies 3 punkte numatyta darbuotojų teisė gali būti įgyvendinama tik jeigu:\n\n1) iki šio įstatymo 17 straipsnyje numatyto derybų termino pabaigos nebuvo sudarytas susitarimas dėl darbuotojų dalyvavimo priimant sprendimus Europos kooperatinėje bendrovėje, o kiekvienos steigime dalyvaujančios kooperatinės bendrovės (kooperatyvo) kompetentingas organas nusprendžia taikyti šio įstatymo ketvirtajame skirsnyje nustatytas taisykles. Tokiu atveju specialusis derybų komitetas nepriima šio įstatymo 15 straipsnio 1 dalyje numatyto sprendimo nepradėti derybų arba nutraukti pradėtas derybas; ir\n\n2) taikomas šio įstatymo 33 straipsnis, išskyrus jo nuostatas, susijusias su Europos kooperatinės bendrovės steigimu jungimo būdu;\n\n3) steigime dalyvaujančios kooperatinės bendrovės (kooperatyvo) darbuotojai ir (ar) jų atstovai turi tokią teisę ir iki Europos kooperatinės bendrovės įsteigimo turi didžiausią įtaką dalyvavimui, kaip apibrėžta šio įstatymo 3 straipsnio 2 dalyje.\n\n3. Perkėlus Europos kooperatinės bendrovės buveinę į valstybę narę, kurios įstatymai nenumato tokio dalyvavimo, vadovaujantis 2003 m. liepos 22 d. Tarybos reglamento (EB) Nr. 1435/2003 dėl Europos kooperatinės bendrovės (SCE) statuto 59 straipsnio 4 dalimi, šios balsavimo teisės netenka galios."
    },
    {
      "provision_ref": "art21",
      "section": "21",
      "title": "21 straipsnis. Darbuotojų teisės dalyvauti visuotiniame narių susirinkime ir (ar) struktūrinio padalinio arba struktūrinių padalinių susirinkime įgyvendinimo sąlygos",
      "content": "1. Taisyklės, kuriomis buvo vadovaujamasi reglamentuojant darbuotojų ir (ar) jų atstovų dalyvavimą visuotiniame narių susirinkime ir (ar) struktūrinio padalinio arba struktūrinių padalinių susirinkime su balsavimo teise iki jos pertvarkymo į Europos kooperatinę bendrovę, taikomos ir tuo atveju, kai tokią kooperatinę bendrovę (kooperatyvą) pertvarkius yra įsteigta Europos kooperatinė bendrovė, jeigu Europos kooperatinės bendrovės centrinė ar kito lygmens vadovybė yra valstybėje narėje, pagal kurios teisės aktus ir (ar) nusistovėjusią tvarką tokia teisė įgyvendinama. Jeigu ši darbuotojų arba darbuotojų atstovų teisė įgyvendinama pagal šio įstatymo 19 straipsnyje numatytą susitarimą dėl darbuotojų dalyvavimo priimant sprendimus Europos kooperatinėje bendrovėje ir šiame susitarime numatytos kitokios taisyklės ir (ar) kita šios teisės įgyvendinimo tvarka, taikomos susitarimo nuostatos.\n\n2. Kai Europos kooperatinė bendrovė įsteigta kitu būdu, nei nurodyta šio straipsnio 1 dalyje, jos kontroliuojamųjų bendrovių ar jų padalinių darbuotojai arba darbuotojų atstovai turi teisę dalyvauti visuotiniame narių susirinkime ir (ar) struktūrinio padalinio arba struktūrinių padalinių susirinkime su balsavimo teise tik tuo atveju, jeigu Europos kooperatinei bendrovei, jos kontroliuojamosioms bendrovėms ar jų padaliniams taikomi tos valstybės narės teisės aktai ir (ar) nusistovėjusi tvarka, pagal kurią tokia teisė įgyvendinama. Ši darbuotojų arba darbuotojų atstovų teisė taip pat gali būti įgyvendinama, kai dėl to susitariama šio įstatymo 19 straipsnyje numatytame susitarime dėl darbuotojų dalyvavimo priimant sprendimus Europos kooperatinėje bendrovėje.\n\nKETVIRTASIS SKIRSNIS\nSTANDARTINĖS TAISYKLĖS"
    },
    {
      "provision_ref": "art22",
      "section": "22",
      "title": "22 straipsnis. Standartinių taisyklių taikymo prielaidos",
      "content": "1. Šiame skirsnyje nustatytos standartinės taisyklės taikomos, kai:\n\n1) derybose tarp specialiojo derybų komiteto ir kompetentingo steigime dalyvaujančių asmenų organo arba įsteigtos Europos kooperatinės bendrovės centrinės vadovybės susitarta, kad darbuotojų dalyvavimas priimant sprendimus Europos kooperatinėje bendrovėje bus vykdomas pagal šio skirsnio nuostatas; arba\n\n2) iki šio įstatymo 17 straipsnyje numatyto derybų termino pabaigos nebuvo sudarytas susitarimas dėl darbuotojų dalyvavimo priimant sprendimus Europos kooperatinėje bendrovėje, o kiekvieno steigime dalyvaujančio juridinio asmens kompetentingas organas ir (ar) steigime dalyvaujantys fiziniai asmenys arba įsteigtos Europos kooperatinės bendrovės centrinė vadovybė nusprendžia taikyti šiame skirsnyje nustatytas taisykles. Tokiu atveju specialusis derybų komitetas nepriima šio įstatymo 15 straipsnio 1 dalyje numatyto sprendimo nepradėti derybų arba nutraukti pradėtas derybas; arba\n\n3) susitarimas dėl darbuotojų dalyvavimo priimant sprendimus Europos kooperatinėje bendrovėje pažeidžia šio įstatymo 19 straipsnio 4 dalyje numatytas nuostatas.\n\n2. Siame skirsnyje nustatytos taisyklės Lietuvos Respublikoje buveinę turinčiai Europos kooperatinei bendrovei taikomos nuo Europos kooperatinės bendrovės įsteigimo dienos."
    },
    {
      "provision_ref": "art23",
      "section": "23",
      "title": "23 straipsnis. Europos kooperatinės bendrovės darbo tarybos sudėtis ir sudarymas",
      "content": "1. Europos kooperatinės bendrovės darbo tarybos sudėčiai mutatis mutandis taikomos šio įstatymo 10 straipsnio 2 ir 5 dalių nuostatos.\n\n2. Įsteigus Europos kooperatinę bendrovę, centrinė vadovybė ne vėliau kaip per 30 dienų privalo raštu informuoti darbuotojų atstovus bendrovėse ar padaliniuose, o kai jų nėra, – informuoti darbuotojus darbuotojų kolektyvo susirinkimuose ir (ar) kitomis bendrovėse ar padaliniuose įprastomis informavimo priemonėmis apie:\n\nl)bendrą darbuotojų skaičių Europos kooperatinėje bendrovėje, darbuotojų skaičių kiekvienoje jos kontroliuojamojoje bendrovėje ir kiekviename Europos kooperatinės bendrovės padalinyje, taip pat bendrą darbuotojų skaičių kiekvienoje valstybėje narėje;\n\n2) šio įstatymo 33 straipsnio nustatyta tvarka apskaičiuotą vietų skaičių, tenkantį kiekvienos bendrovės ir padalinio darbuotojų skiriamiems (renkamiems) nariams, taip pat jų paskirstymą pagal atskiras valstybes nares.\n\n3. Jei Europos kooperatinės bendrovės, jos kontroliuojamosios bendrovės buveinė yra Lietuvos Respublikoje arba Lietuvos Respublikoje veikia Europos kooperatinės bendrovės arba jos kontroliuojamosios bendrovės padalinys, Europos kooperatinės bendrovės darbo tarybos narį (narius) iš Lietuvos Respublikos skiria atitinkamai tos bendrovės ar to padalinio darbuotojų atstovai. Jei Lietuvos Respublikoje buveinę turi kelios kontroliuojamosios bendrovės ir (ar) veikia vienas ar keli padaliniai, Europos kooperatinės bendrovės darbo tarybos narys (nariai) skiriamas visų tų bendrovių ir (ar) padalinių darbuotojų atstovų bendru sutarimu.\n\n4. Jei Lietuvos Respublikoje buveinę turinčios Europos kooperatinės bendrovės, jos kontroliuojamosios bendrovės ar Lietuvos Respublikoje veikiančio susijusio Europos kooperatinės bendrovės arba jos kontroliuojamosios bendrovės padalinio darbuotojų atstovai per 30 dienų nuo šio straipsnio 2 dalyje numatytos informacijos pateikimo nepaskiria Europos kooperatinės bendrovės darbo tarybos nario (narių), šis narys (nariai) renkamas slaptu balsavimu visuotiniame darbuotojų kolektyvo susirinkime, o jį sušaukti gali bet kuris darbuotojų atstovas. Ta pati tvarka taikoma ir tada, jei toje bendrovėje ar padalinyje nėra darbuotojų atstovų. Šiuo atveju darbuotojų kolektyvo susirinkimą privalo sušaukti bendrovės administravimo ar valdymo organas arba susijusio padalinio vadovas.\n\n5. Jei Lietuvos Respublikoje buveinę turi kelios bendrovės, kontroliuojamosios bendrovės ir (ar) joje veikia vienas ar keli susiję padaliniai ir šių bendrovių ir (ar) padalinių darbuotojų atstovai per 30 dienų nuo šio straipsnio 2 dalyje numatytos informacijos pateikimo nepaskyrė Europos kooperatinės bendrovės darbo tarybos nario (narių) iš Lietuvos Respublikos arba bent vienoje Lietuvos Respublikoje buveinę turinčioje Europos kooperatinėje bendrovėje ar bent vienoje Lietuvos Respublikoje buveinę turinčioje kontroliuojamojoje bendrovėje, ar bent viename Lietuvos Respublikoje veikiančiame Europos kooperatinės bendrovės susijusiame padalinyje ar jos kontroliuojamosios bendrovės padalinyje nėra darbuotojų atstovų, toks narys (nariai) renkamas slaptu balsavimu bendroje Europos kooperatinės bendrovės, jos kontroliuojamųjų bendrovių, juridinių asmenų ir (ar) padalinių darbuotojų delegatų konferencijoje. Joje kiekvienai dešimčiai bendrovės ar padalinio darbuotojų atstovauja vienas delegatas. Jeigu Europos kooperatinės bendrovės, jos kontroliuojamosios bendrovės, juridinio asmens ar padalinio darbuotojų yra mažiau nei dešimt, jiems taip pat atstovauja vienas delegatas. Konferenciją turi sušaukti atitinkamai tos bendrovės ar to padalinio, kuriame dirba daugiausia darbuotojų, administravimo ar valdymo organas arba padalinio vadovas.\n\n6. Visuotiniam darbuotojų kolektyvo susirinkimui ir bendrai Europos kooperatinės bendrovės, jos kontroliuojamųjų bendrovių ir (ar) padalinių darbuotojų delegatų konferencijai mutatis mutandis taikomos Lietuvos Respublikos darbo kodekso 62 straipsnio 5 dalies nuostatos.\n\n7. Kito lygmens vadovybė privalo suteikti techninę pagalbą, numatytą šio įstatymo 13 straipsnio 3 dalyje, organizuojant visuotinį darbuotojų kolektyvo susirinkimą ar bendrą Europos kooperatinės bendrovės, jos kontroliuojamųjų bendrovių ir (ar) padalinių darbuotojų delegatų konferenciją.\n\n8. Šiame straipsnyje nustatyta tvarka taikoma ir keičiant Europos kooperatinės bendrovės darbo tarybos narius.\n\n9. Kitose valstybėse narėse buveinę turinčių kontroliuojamųjų bendrovių ar jose veikiančių Europos kooperatinės bendrovės padalinių arba jos kontroliuojamųjų bendrovių padalinių darbuotojams atstovaujantys Europos kooperatinės bendrovės darbo tarybos nariai yra skiriami (renkami) pagal tų valstybių narių teisės aktus ir (ar) nusistovėjusią tvarką.\n\n10. Kai Europos kooperatinės bendrovės buveinė yra kitoje valstybėje narėje, skiriant (renkant) darbuotojų atstovus į Europos kooperatinės bendrovės darbo tarybą, mutatis mutandis taikomos šio straipsnio 3–9 dalių nuostatos.\n\n11. Jei dėl Europos kooperatinės bendrovės struktūros ir darbuotojų skaičiaus valstybėse narėse ar kontroliuojamosiose bendrovėse, padaliniuose ar kontroliuojamųjų bendrovių padaliniuose pasikeitimų būtina padidinti Europos kooperatinės bendrovės darbo tarybos narių skaičių, Europos kooperatinės bendrovės darbo taryba, atsižvelgdama į centrinės vadovybės nuomonę, sprendžia dėl papildomo Europos kooperatinės bendrovės darbo tarybos nario skyrimo (rinkimo). Priėmusi tokį sprendimą, Europos kooperatinės bendrovės darbo taryba kreipiasi į centrinę vadovybę su prašymu inicijuoti naujo Europos kooperatinės bendrovės darbo tarybos nario (narių) skyrimo (rinkimo) procedūrą pagal šio įstatymo nuostatas."
    },
    {
      "provision_ref": "art24",
      "section": "24",
      "title": "24 straipsnis. Narystės Europos kooperatinės bendrovės darbo taryboje pradžia ir pabaiga",
      "content": "1. Europos kooperatinės bendrovės darbo tarybos nariu darbuotojas tampa nuo jo paskyrimo ar išrinkimo dienos.\n\n2. Narystė Europos kooperatinės bendrovės darbo taryboje pasibaigia:\n\n1) nariui mirus;\n\n2) nutrūkus nario darbo santykiams su juridiniu asmeniu ar padaliniu, kurių darbuotojai ar darbuotojų atstovai jį paskyrė ar išrinko;\n\n3) nariui atsistatydinus;\n\n4) pasibaigus Europos kooperatinės bendrovės darbo tarybos kadencijai;\n\n5) kai narį paskyręs darbuotojų atstovas (atstovai) jį atšaukia.\n\n3. Kai narystė pasibaigia šio straipsnio 2 dalies 1–3, 5 punktuose nurodytais pagrindais ir iki Europos kooperatinės bendrovės darbo tarybos kadencijos pabaigos yra likę ne mažiau kaip 6 mėnesiai, šio įstatymo nustatyta tvarka turi būti skiriamas ar renkamas naujas narys. Jis skiriamas ar renkamas tik iki Europos kooperatinės bendrovės darbo tarybos kadencijos pabaigos."
    },
    {
      "provision_ref": "art25",
      "section": "25",
      "title": "25 straipsnis. Pranešimas apie Europos kooperatinės bendrovės darbo tarybos sudėtį",
      "content": "1. Darbuotojų atstovas (atstovai), paskyręs Europos kooperatinės bendrovės darbo tarybos narį (narius), raštu praneša centrinei vadovybei Europos kooperatinės bendrovės darbo tarybos nario vardą, pavardę, padalinio ar bendrovės, kuriame ar kurioje jis dirba, pavadinimą ir jo pareigas, adresą ryšiams. Tokia pati prievolė pranešti centrinei vadovybei apie išrinktą Europos kooperatinės bendrovės darbo tarybos narį (narius) tenka visuotinį darbuotojų kolektyvo susirinkimą ar bendrąją bendrovės padalinių ar (ir) bendrovių darbuotojų delegatų konferenciją, kuriuose buvo renkamas narys (nariai), sušaukusiam padalinio vadovui ar bendrovės administravimo ar valdymo organui.\n\n2. Pranešant apie Europos kooperatinės bendrovės darbo tarybos nario paskyrimą, turi būti pateikiamas darbuotojų atstovo posėdžio protokolo išrašas arba darbuotojų atstovų bendro posėdžio protokolo išrašas, o pranešant apie išrinkimą pateikiamos susirinkimo ar konferencijos protokolo ir dalyvių sąrašo kopijos.\n\n3. Centrinė vadovybė, gavusi šio straipsnio 2 dalyje nurodytus dokumentus, apie Europos kooperatinės bendrovės darbo tarybos sudėtį raštu praneša visų valstybėse narėse veikiančių steigime dalyvaujančių juridinių asmenų, susijusių kontroliuojamųjų bendrovių administravimo ar valdymo organams ar susijusių padalinių vadovams. Pranešime turi būti nurodyta Europos kooperatinės bendrovės darbo tarybos narių vardai, pavardės, padalinio ar bendrovės, kuriame ar kurioje jie dirba, pavadinimas ir jų pareigos, adresai ryšiams.\n\n4. Gavę šio straipsnio 3 dalyje nurodytą pranešimą, administravimo ar valdymo organai bei padalinių vadovai pranešime esančią informaciją nedelsdami pateikia bendrovėje ar padalinyje veikiantiems darbuotojų atstovams."
    },
    {
      "provision_ref": "art26",
      "section": "26",
      "title": "26 straipsnis. Europos kooperatinės bendrovės darbo tarybos kadencija",
      "content": "Europos kooperatinės bendrovės darbo tarybos kadencija – ketveri metai. Kadencija pradedama skaičiuoti Europos kooperatinės bendrovės darbo tarybai susirinkus į pirmąjį posėdį. Apie pirmojo Europos kooperatinės bendrovės darbo tarybos posėdžio sušaukimą ne vėliau kaip prieš 14 dienų turi būti raštu pranešta Europos kooperatinės bendrovės darbo tarybos nariams ir dalyvaujančių juridinių asmenų, susijusių kontroliuojamųjų bendrovių ir susijusių padalinių, kuriuose dirba Europos kooperatinės bendrovės darbo tarybos nariai, atitinkamai administravimo ar valdymo organams arba vadovui."
    },
    {
      "provision_ref": "art27",
      "section": "27",
      "title": "27 straipsnis. Europos kooperatinės bendrovės darbo tarybos veiklos organizavimas",
      "content": "1. Savo pirmajame posėdyje Europos kooperatinės bendrovės darbo taryba visų narių balsų dauguma išsirenka Europos kooperatinės bendrovės darbo tarybos pirmininką ir jo pavaduotoją, patvirtina Europos kooperatinės bendrovės darbo tarybos darbo reglamentą. Balsams pasiskirsčius po lygiai, lemia posėdžio pirmininko balsas.\n\n2. Europos kooperatinės bendrovės darbo tarybos pirmininkas (kai jis negali atlikti šių pareigų, – pirmininko pavaduotojas):\n\n1) pirmininkauja Europos kooperatinės bendrovės darbo tarybos posėdžiams;\n\n2) Europos kooperatinės bendrovės darbo tarybos darbo reglamento nustatyta tvarka atstovauja Europos kooperatinės bendrovės darbo tarybos santykiuose su centrine vadovybe;\n\n3) organizuoja Europos kooperatinės bendrovės darbo tarybos dokumentų saugojimą ir tvarkymą;\n\n4) atlieka kitas Europos kooperatinės bendrovės darbo tarybos sprendimu jam pavestas, taip pat Europos kooperatinės bendrovės darbo tarybos darbo reglamente nustatytas funkcijas.\n\n3. Jei Europos kooperatinės bendrovės darbo taryboje yra daugiau kaip šeši nariai, Europos kooperatinės bendrovės darbo taryba išrenka trijų narių Europos kooperatinės bendrovės darbo tarybos komitetą. Jis atsako už Europos kooperatinės bendrovės darbo tarybos funkcijų atlikimą tarp Europos kooperatinės bendrovės darbo tarybos posėdžių. Jei įmanoma, Europos kooperatinės bendrovės darbo tarybos komiteto nariai turi būti iš skirtingų valstybių narių. Europos kooperatinės bendrovės darbo tarybos pirmininkas ex officio yra Europos kooperatinės bendrovės darbo tarybos komiteto pirmininkas.\n\n4. Savo sprendimus Europos kooperatinės bendrovės darbo taryba ar Europos kooperatinės bendrovės darbo tarybos komitetas priima visų narių balsų dauguma. Kiekvienas narys turi po vieną balsą."
    },
    {
      "provision_ref": "art28",
      "section": "28",
      "title": "28 straipsnis. Europos kooperatinės bendrovės darbo tarybos ir Europos kooperatinės bendrovės darbo tarybos komiteto posėdžiai",
      "content": "1. Pirmąjį ir eilinius Europos kooperatinės bendrovės darbo tarybos posėdžius sušaukia centrinė vadovybė. Pirmąjį posėdį centrinė vadovybė turi sušaukti ne vėliau kaip per 90 dienų nuo Europos kooperatinės bendrovės darbo tarybos sudarymo.\n\n2. Eilinis Europos kooperatinės bendrovės darbo tarybos posėdis turi įvykti kasmet prieš prasidedant bendram posėdžiui su centrine vadovybe. Bendro posėdžio darbotvarkėje numatoma svarstyti šio įstatymo 31 straipsnio 1 dalyje nurodytą ataskaitą.\n\n3. Europos kooperatinės bendrovės darbo tarybos komitetas (jei tokio komiteto nėra, – Europos kooperatinės bendrovės darbo taryba) šio įstatymo 32 straipsnyje numatytais atvejais taip pat turi teisę susirinkti į neeilinius posėdžius. Suderinęs posėdžio vietą ir laiką su centrine vadovybe, Europos kooperatinės bendrovės darbo tarybos pirmininkas raštu kreipiasi į centrinę vadovybę, prašydamas sušaukti tokį posėdį. Apie būsimo posėdžio vietą ir laiką centrinė vadovybė ne vėliau kaip prieš 14 dienų praneša Europos kooperatinės bendrovės darbo tarybos arba Europos kooperatinės bendrovės darbo tarybos komiteto nariams, taip pat bendrovės ar padalinio, kurioje ar kuriame dirba Europos kooperatinės bendrovės darbo tarybos ar Europos kooperatinės bendrovės darbo tarybos komiteto narys, atitinkamai administravimo ar valdymo organui ar susijusio padalinio vadovui.\n\n4. Europos kooperatinės bendrovės darbo tarybos ar Europos kooperatinės bendrovės darbo tarybos komiteto posėdis negali trukti ilgiau kaip vieną dieną. Jei centrinė vadovybė sutinka, Europos kooperatinės bendrovės darbo taryba ar Europos kooperatinės bendrovės darbo tarybos komitetas gali posėdžiauti ilgiau ir (ar) dažniau, nei nurodyta šio straipsnio 2 dalyje.\n\n5. Centrinė vadovybė privalo suteikti Europos kooperatinės bendrovės darbo tarybos ar Europos kooperatinės bendrovės darbo tarybos komiteto posėdžiams patalpas, darbo priemones, užtikrinti vertimą ir tinkamą posėdžių organizavimą.\n\n6. Europos kooperatinės bendrovės darbo tarybos ar Europos kooperatinės bendrovės darbo tarybos komiteto posėdžiai yra uždari, jei nenusprendžiama kitaip.\n\n7. Europos kooperatinės bendrovės darbo tarybos ar Europos kooperatinės bendrovės darbo tarybos komiteto posėdžiai protokoluojami. Posėdžio protokolą pasirašo posėdžio pirmininkas ir tarybos ar komiteto įgaliotas narys."
    },
    {
      "provision_ref": "art29",
      "section": "29",
      "title": "29 straipsnis. Ekspertų dalyvavimas",
      "content": "Europos kooperatinės bendrovės darbo taryba arba Europos kooperatinės bendrovės darbo tarybos komitetas gali kviestis savo nuožiūra pasirinktus ekspertus."
    },
    {
      "provision_ref": "art30",
      "section": "30",
      "title": "30 straipsnis. Europos kooperatinės bendrovės darbo tarybos sudarymo ir veiklos išlaidos",
      "content": "1. Visas išlaidas, susijusias su Europos kooperatinės bendrovės darbo tarybos sudarymu ir Europos kooperatinės bendrovės darbo tarybos narių dalyvavimu Europos kooperatinės bendrovės darbo tarybos ar Europos kooperatinės bendrovės darbo tarybos komiteto posėdžiuose, taip pat bendruose posėdžiuose su centrine vadovybe ar šio įstatymo 32 straipsnyje nurodytuose posėdžiuose su kito lygmens vadovybe, padengia Europos kooperatinė bendrovė. Šioms išlaidoms taip pat priskiriamos Europos kooperatinės bendrovės darbo tarybos narių kelionės, sveikatos ir gyvybės draudimo, nakvynės ir pragyvenimo išlaidos. Tokių išlaidų dydį ir atlyginimo tvarką nustato Lietuvos Respublikos Vyriausybė.\n\n2. Jeigu Europos kooperatinė bendrovė per 30 dienų nepadengia Europos kooperatinės bendrovės darbo tarybos nario kelionės, sveikatos ir gyvybės draudimo, nakvynės ir pragyvenimo išlaidų, šias išlaidas per 30 dienų nuo atskiro pareikalavimo raštu privalo atlyginti ta Europos kooperatinės bendrovės kontroliuojamoji bendrovė, Europos kooperatinės bendrovės padalinys ar jos kontroliuojamosios bendrovės padalinys, su kuriuo darbo santykiais yra ar buvo susijęs išlaidas padengti pareikalavęs Europos kooperatinės bendrovės darbo tarybos narys.\n\n3. Šio straipsnio 2 dalies nuostatos taikomos ir tais atvejais, kai Europos kooperatinės bendrovės buveinė yra ne Lietuvos Respublikoje, tačiau Lietuvos Respublikoje buveinę turi Europos kooperatinės bendrovės kontroliuojamoji bendrovė ar Lietuvos Respublikoje veikia Europos kooperatinės bendrovės padalinys ar jos kontroliuojamosios bendrovės padalinys, su kuriuo ar su kuria darbo santykiais yra ar buvo susijęs išlaidų atlyginimo pareikalavęs Europos kooperatinės bendrovės darbo tarybos narys.\n\n4. Jei Europos kooperatinės bendrovės darbo taryba ar Europos kooperatinės bendrovės darbo tarybos komitetas kviečiasi vieną ar kelis ekspertus, kaip numatyta šio įstatymo 29 straipsnyje, ir jei Europos kooperatinės bendrovės darbo taryba ir centrinė vadovybė nesusitaria dėl didesnio apmokamų ekspertų skaičiaus, Europos kooperatinė bendrovė privalo atlyginti tik vieno eksperto išlaidas.\n\n5. Europos kooperatinės bendrovės darbo tarybos nariams turi būti skiriama laiko dalyvauti mokymuose, būtinuose jų funkcijoms atlikti; už mokymosi laiką mokamas ne mažesnis už vidutinį darbo užmokestis."
    },
    {
      "provision_ref": "art31",
      "section": "31",
      "title": "31 straipsnis. Reguliarusis informavimas ir konsultavimas",
      "content": "1. Pasibaigus kalendoriniams metams, centrinė vadovybė per tris mėnesius turi parengti ir pateikti Europos kooperatinės bendrovės darbo tarybai metų ataskaitą apie Europos kooperatinės bendrovės, jos padalinių, taip pat jos kontroliuojamųjų bendrovių ir jų padalinių ekonominę būklę ir perspektyvas.\n\n2. Metų ataskaitoje turi būti pateikiama bent jau informacija apie Europos kooperatinės bendrovės, jos kontroliuojamųjų bendrovių:\n\n1) struktūrą;\n\n2) ekonominę ir finansinę padėtį, iniciatyvas, skirtas didinti darbdavio socialinę atsakomybę;\n\n3) galimus veiklos pokyčius, įskaitant prekybos, gamybos, paslaugų masto pasikeitimus ir perspektyvas;\n\n4) šio įstatymo nustatyta tvarka apskaičiuotą darbuotojų skaičių; taip pat ir šio skaičiaus pasikeitimo priežasčių analizė;\n\n5) padėtį užimtumo srityje ir užimtumo plėtros perspektyvas;\n\n6) vykdomas ir numatomas vykdyti investicines programas;\n\n7) pagrindinius organizacinius pasikeitimus;\n\n8) naujų darbo metodų ir gamybos technologijų diegimą;\n\n9) numatomus bendrovės, gamybos arba verslo ar jo dalių perkėlimus į kitą vietą;\n\n10) bendrovių pabaigą, pertvarkymą, pirkimą ar pardavimą, taip pat bendrovių padalinių veiklos nutraukimą ar naujų padalinių steigimą;\n\n11) grupės darbuotojų atleidimus iš darbo ir numatomas taikyti priemones šių atleidimų padariniams sušvelninti.\n\n3. Metų ataskaita aptariama bendrame Europos kooperatinės bendrovės darbo tarybos ir centrinės vadovybės posėdyje. Posėdis turi įvykti ne anksčiau kaip praėjus 30 dienų nuo ataskaitos pateikimo Europos kooperatinės bendrovės darbo tarybai. Bendras Europos kooperatinės bendrovės darbo tarybos ir centrinės vadovybės posėdis turi būti protokoluojamas. Posėdžio protokolą pasirašo Europos kooperatinės bendrovės darbo tarybos ir centrinės vadovybės įgalioti asmenys. Prieš kiekvieną bendrą posėdį Europos kooperatinės bendrovės darbo tarybos ar Europos kooperatinės bendrovės darbo tarybos komiteto nariai, jei reikia, turi teisę susitikti su centrinės vadovybės atstovais.\n\n4. Kartu su metų ataskaita bendram Europos kooperatinės bendrovės darbo tarybos ir centrinės vadovybės posėdžiui turi būti pateikiamos visuotiniam narių susirinkimui pateiktų visų dokumentų kopijos, administravimo ar valdymo organų posėdžių darbotvarkės.\n\n5. Metų ataskaitą kartu su bendro Europos kooperatinės bendrovės darbo tarybos ir centrinės vadovybės posėdžio protokolu centrinė vadovybė per 30 dienų privalo pateikti kito lygmens vadovybei."
    },
    {
      "provision_ref": "art32",
      "section": "32",
      "title": "32 straipsnis. Informavimas ir konsultavimas esant ypatingoms aplinkybėms",
      "content": "1. Apie ypatingų aplinkybių atsiradimą turi būti nedelsiant raštu pranešama Europos kooperatinės bendrovės darbo tarybos komitetui, o jei toks nesudarytas, – Europos kooperatinės bendrovės darbo tarybai. Ypatingomis aplinkybėmis laikomos aplinkybės, turinčios didelės įtakos Europos kooperatinės bendrovės, jos padalinio, Europos kooperatinės bendrovės kontroliuojamosios bendrovės ar jos padalinio darbuotojų interesams, o ypač bendrovės, gamybos ar verslo arba jo dalies perkėlimas į kitą vietą, padalinio arba bendrovės veiklos nutraukimas, grupės darbuotojų atleidimas iš darbo. Pranešti privalo centrinė vadovybė arba kito lygmens vadovybė, kuri turi teisę priimti savarankiškus sprendimus dėl ypatingų aplinkybių.\n\n2. Europos kooperatinės bendrovės darbo tarybos komitetas arba Europos kooperatinės bendrovės darbo taryba, gavę šio straipsnio 1 dalyje nurodytą pranešimą, gali kreiptis į centrinę vadovybę ar kito lygmens vadovybę, prašydami nedelsiant sukviesti bendrą Europos kooperatinės bendrovės darbo tarybos komiteto (Europos kooperatinės bendrovės darbo tarybos) ir centrinės vadovybės ar kito lygmens vadovybės posėdį. Tokio posėdžio metu turi būti konsultuojamasi dėl darbuotojų interesų gynimo ar socialinių ir ekonominių padarinių darbuotojams švelninimo priemonių.\n\n3. Jei informavimo ir konsultavimo procedūrose dalyvauja Europos kooperatinės bendrovės darbo tarybos komitetas, į šio straipsnio 2 dalyje nurodytą posėdį centrinė vadovybė ar kito lygmens vadovybė privalo pakviesti ir Europos kooperatinės bendrovės darbo tarybos narius, kuriuos paskyrė ar išrinko tų Europos kooperatinės bendrovės ar jos padalinio, Europos kooperatinės bendrovės kontroliuojamųjų bendrovių ar jų padalinių, kurios ar kurie tiesiogiai susiję su minėtomis aplinkybėmis, darbuotojai ar jų atstovai.\n\n4. Apie bendrame centrinės vadovybės ar kito lygmens vadovybės ir Europos kooperatinės bendrovės darbo tarybos komiteto posėdyje svarstytus klausimus ir priimtus sprendimus Europos kooperatinės bendrovės darbo tarybos komitetas turi nedelsdamas informuoti visus Europos kooperatinės bendrovės darbo tarybos narius, o šie – Europos kooperatinės bendrovės ar jos padalinio, Europos kooperatinės bendrovės kontroliuojamųjų bendrovių ar jų padalinių, kurios ar kurie tiesiogiai susiję su minėtomis aplinkybėmis, darbuotojų atstovus, o jei tokių nėra, – pranešti darbuotojų susirinkimuose. Ta pati taisyklė taikoma ir tuo atveju, jei informavimo ir konsultavimo procedūrose dalyvauja Europos kooperatinės bendrovės darbo taryba.\n\n5. Jeigu centrinė vadovybė ar kito lygmens vadovybė nusprendžia nesivadovauti Europos kooperatinės bendrovės darbo tarybos komiteto ar Europos kooperatinės bendrovės darbo tarybos pareikšta nuomone, Europos kooperatinės bendrovės darbo tarybos komitetas ar Europos kooperatinės bendrovės darbo taryba turi teisę nedelsdami dar kartą susitikti su centrine vadovybe ar kito lygmens vadovybe."
    },
    {
      "provision_ref": "art33",
      "section": "33",
      "title": "33 straipsnis. Dalyvavimas Europos kooperatinės bendrovės administravimo ar priežiūros organo veikloje",
      "content": "1. Taisyklės, kuriomis buvo vadovaujamasi reglamentuojant darbuotojų dalyvavimą kooperatinės bendrovės (kooperatyvo) administravimo ar priežiūros organo veikloje iki jos (jo) pertvarkymo į Europos kooperatinę bendrovę, taikomos ir tuo atveju, kai tokią kooperatinę bendrovę (kooperatyvą) pertvarkius yra įsteigiama Europos kooperatinė bendrovė. Darbuotojų dalyvavimui tokios Europos kooperatinės bendrovės administravimo ar priežiūros organo veikloje taip pat mutatis mutandis taikomos šio straipsnio nuostatos.\n\n2. Jei Europos kooperatinė bendrovė įsteigta bet kokiu kitu būdu, šio straipsnio nuostatos taikomos, kai:\n\n1) iki Europos kooperatinės bendrovės įsteigimo momento viename ar keliuose steigime dalyvaujančiuose juridiniuose asmenyse, kuriuose dirbo ne mažiau kaip 50 procentų visų steigime dalyvaujančių juridinių asmenų darbuotojų, buvo taikoma viena ar kelios darbuotojų dalyvavimo formos; arba\n\n2) tokį sprendimą priima specialusis derybų komitetas, kai iki Europos kooperatinės bendrovės įsteigimo momento viename ar keliuose steigime dalyvaujančiuose juridiniuose asmenyse, kuriose dirbo mažiau kaip 50 procentų visų steigime dalyvaujančių juridinių asmenų darbuotojų, ir iki Europos kooperatinės bendrovės įsteigimo momento taikoma viena ar kelios darbuotojų dalyvavimo formos.\n\n3. Kai Europos kooperatinė bendrovė įsteigta kitu būdu, nei nurodyta šio straipsnio 1 dalyje, jos padalinių, kontroliuojamųjų bendrovių ar jų padalinių darbuotojai arba darbuotojų atstovai turi teisę rinkti, skirti ar siūlyti tiek Europos kooperatinės bendrovės administravimo ar priežiūros organo narių, kad jų skaičius būtų proporcingas didžiausiam tokių narių skaičiui, kuris buvo nustatytas steigime dalyvaujančiuose juridiniuose asmenyse ir padaliniuose iki Europos kooperatinės bendrovės įsteigimo. Ši nuostata taikoma ir tuo atveju, kai prieštaraujama narių paskyrimui į Europos kooperatinės bendrovės administravimo ar priežiūros organą.\n\n4. Sprendimą dėl vietų skaičiaus Europos kooperatinės bendrovės administravimo ar priežiūros organe paskirstymo atitinkamoms valstybėms narėms arba sprendimą dėl to, kokiu būdu Europos kooperatinės bendrovės darbuotojai gali siūlyti skirti narius į šiuos organus arba prieštarauti narių paskyrimui, priima Europos kooperatinės bendrovės darbo taryba. Jei Europos kooperatinės bendrovės darbo tarybos pasirinktas vietų skaičiaus paskirstymas netaikomas bent vienoje valstybėje narėje, Europos kooperatinės bendrovės darbo taryba, siekdama subalansuoto vietų paskirstymo, turi suteikti pirmenybę tos valstybės narės, kurioje yra įregistruota Europos kooperatinės bendrovės buveinė, darbuotojams.\n\n5. Šio įstatymo 23 straipsnio 3–10 dalių nuostatos mutatis mutandis taikomos, kai į Europos kooperatinės bendrovės administravimo ar priežiūros organą skiriami ar renkami Lietuvos Respublikoje dirbančių Europos kooperatinės bendrovės, buveinę turinčių jos kontroliuojamųjų bendrovių ar Lietuvos Respublikoje veikiančių Europos kooperatinės bendrovės padalinių ar jos kontroliuojamosios bendrovės padalinių darbuotojų atstovai. Kitose valstybėse narėse buveinę turinčių Europos kooperatinės bendrovės kontroliuojamųjų bendrovių ir jų padalinių, taip pat veikiančių Europos kooperatinės bendrovės padalinių darbuotojai arba jų atstovai į Europos kooperatinės bendrovės administravimo ar priežiūros organą renkami, skiriami, siūlomi ar pritariama jų skyrimui pagal tų valstybių narių teisės aktus ir (ar) nusistovėjusią tvarką.\n\n6. Kiekvienas Europos kooperatinės bendrovės administravimo ar priežiūros organo narys, išrinktas, paskirtas ar pasiūlytas šio straipsnio nustatyta tvarka, turi tokias pačias teises, įskaitant ir teisę balsuoti, bei įsipareigojimus kaip ir visuotinio narių susirinkimo išrinkti nariai.\n\n7. Jei Europos kooperatinė bendrovė įsteigta jungimo būdu, šio straipsnio nuostatos taikomos, kai:\n\n1) iki Europos kooperatinės bendrovės įsteigimo momento vienoje ar keliose steigime dalyvaujančiose kooperatinėse bendrovėse (kooperatyvuose), kuriose dirbo ne mažiau kaip 25 procentai visų steigime dalyvaujančių kooperatinių bendrovių (kooperatyvų) darbuotojų, buvo taikoma viena ar kelios darbuotojų dalyvavimo formos; arba\n\n2) tokį sprendimą priima specialusis derybų komitetas, kai iki Europos kooperatinės bendrovės įsteigimo momento vienoje ar keliose steigime dalyvaujančiose kooperatinėse bendrovėse (kooperatyvuose), kuriose dirbo mažiau kaip 25 procentai visų steigime dalyvaujančių kooperatinių bendrovių (kooperatyvų) darbuotojų, buvo taikoma viena ar kelios darbuotojų dalyvavimo formos.\n\n8. Šio straipsnio nuostatos Europos kooperatinėje bendrovėje gali būti netaikomos, jei iki jos įsteigimo momento nė viename steigime dalyvaujančių juridinių asmenų nebuvo taikoma jokia darbuotojų dalyvavimo forma.\n\n9. Specialusis derybų komitetas priima sprendimą, kokia darbuotojų dalyvavimo forma bus taikoma Europos kooperatinėje bendrovėje, kai steigime dalyvaujančiame juridiniame asmenyje iki Europos kooperatinės bendrovės įsteigimo momento buvo taikomos kelios darbuotojų dalyvavimo formos.\n\n10. Apie šio straipsnio 2, 7 ir 9 dalyse nurodytus sprendimus specialusis derybų komitetas turi nedelsdamas pranešti kompetentingiems steigime dalyvaujančių asmenų organams."
    },
    {
      "provision_ref": "art34",
      "section": "34",
      "title": "34 straipsnis. Darbuotojų atstovų informavimas",
      "content": "1. Europos kooperatinės bendrovės darbo taryba, Europos kooperatinės bendrovės darbo tarybos komitetas apie savo veiklą ir informavimo bei konsultavimo rezultatus ne rečiau kaip kartą per metus turi pranešti Europos kooperatinės bendrovės ir jos padalinio, Europos kooperatinės bendrovės kontroliuojamųjų bendrovių ir jų padalinių darbuotojų atstovams, o jei tokių nėra, – darbuotojams.\n\n2. Europos kooperatinės bendrovės darbo taryba gali įpareigoti savo narį (narius) šio straipsnio 1 dalyje nurodytą informaciją pateikti tam tikro bendrovės padalinio arba kontroliuojamosios bendrovės darbuotojų atstovams ar tiesiogiai darbuotojams valstybėje narėje."
    },
    {
      "provision_ref": "art35",
      "section": "35",
      "title": "35 straipsnis. Europos kooperatinės bendrovės darbo tarybos veiklos pabaiga",
      "content": "1. Savo funkcijas Europos kooperatinės bendrovės darbo taryba atlieka iki kadencijos pabaigos, išskyrus šiame straipsnyje nustatytas išimtis.\n\n2. Ne vėliau kaip likus šešiems mėnesiams iki Europos kooperatinės bendrovės darbo tarybos kadencijos pabaigos Europos kooperatinės bendrovės darbo taryba narių balsų dauguma gali nuspręsti pradėti derybas su centrine vadovybe dėl naujo susitarimo dėl darbuotojų dalyvavimo priimant sprendimus Europos kooperatinėje bendrovėje. Derybų metu gali būti pasiektas šio įstatymo 19 straipsnyje numatytas susitarimas. Tokiu atveju Europos kooperatinės bendrovės darbo taryba įgyja visas specialiojo derybų komiteto teises ir pareigas, o jo kadencija pratęsiama derybų su centrine vadovybe laikotarpiui.\n\n3. Jei centrinė vadovybė per šešis mėnesius nuo pranešimo apie šio straipsnio 2 dalyje nurodyto Europos kooperatinės bendrovės darbo tarybos sprendimo gavimo nepradeda derybų arba per vienus metus nuo šio pranešimo gavimo susitarimas nepasiekiamas, toliau taikomos šio skirsnio taisyklės ir šio skirsnio nustatyta tvarka turi būti sudaroma nauja Europos kooperatinės bendrovės darbo taryba.\n\nPENKTASIS SKIRSNIS\nBAIGIAMOSIOS NUOSTATOS"
    },
    {
      "provision_ref": "art36",
      "section": "36",
      "title": "36 straipsnis. Atsakomybė už šio įstatymo pažeidimus",
      "content": "Šį įstatymą pažeidę asmenys atsako Lietuvos Respublikos įstatymų nustatyta tvarka.\n\nSkelbiu šį Lietuvos Respublikos Seimo priimtą įstatymą.\n\nRESPUBLIKOS PREZIDENTAS                                                                  VALDAS ADAMKUS\n______________\n\nLietuvos Respublikos įstatymo\n„Dėl darbuotojų dalyvavimo priimant sprendimus\nEuropos kooperatinėse bendrovėse“\nPriedas\n\nĮGYVENDINAMI EUROPOS SĄJUNGOS TEISĖS AKTAI\n\n2003 m. liepos 22 d. Tarybos direktyva 2003/72/EB, papildanti Europos kooperatinės bendrovės statutą dėl darbuotojų dalyvavimo (OL, 2004 m. specialusis leidimas, 5 skyrius, 4 tomas, p. 338).\n______________"
    }
  ],
  "definitions": [
    {
      "term": "Centrinė vadovybė",
      "definition": "kompetentingas Europos kooperatinės bendrovės administravimo arba valdymo organas.",
      "source_provision": "art3"
    },
    {
      "term": "Dalyvaujančio juridinio asmens ar Europos kooperatinės bendrovės kontroliuojamoji bendrovė",
      "definition": "juridinis asmuo, kuriam dalyvaujantis juridinis asmuo ar Europos kooperatinė bendrovė gali daryti lemiamą įtaką, kaip tai apibrėžta Lietuvos Respublikos Europos darbo tarybų įstatymo 4 straipsnyje.",
      "source_provision": "art3"
    },
    {
      "term": "Dalyvavimas",
      "definition": "darbuotojų atstovų įtaka Europos kooperatinės bendrovės ir kitų Europos kooperatinės bendrovės steigime dalyvaujančių juridinių asmenų valdymui, kuri įgyvendinama per teisę rinkti, skirti Europos kooperatinės bendrovės, taip pat kitų steigime dalyvaujančių juridinių asmenų administravimo ar priežiūros organo narius, siūlyti juos skirti ir (ar) nepritarti jų paskyrimui.",
      "source_provision": "art3"
    },
    {
      "term": "Darbuotojų atstovai",
      "definition": "Europos kooperatinės bendrovės, steigime dalyvaujančio juridinio asmens arba susijusios kontroliuojamosios bendrovės ar susijusio padalinio, taip pat steigime dalyvaujančio fizinio asmens darbuotojų atstovai; Lietuvos Respublikoje buveinę turinčio juridinio asmens ar padalinio, veikiančio Lietuvos Respublikoje, arba Lietuvos Respublikoje nuolatinę gyvenamąją vietą turinčio steigime dalyvaujančio fizinio asmens darbuotojų atstovai – kaip reglamentuota Lietuvos Respublikos darbo kodekso 19 straipsnyje. Kitoje valstybėje narėje buveinę turinčių juridinių asmenų, taip pat kitoje valstybėje narėje veikiančių susijusių padalinių, kitoje valstybėje narėje nuolatinę gyvenamąją vietą turinčių steigime dalyvaujančių fizinių asmenų darbuotojų atstovai – kaip jie apibūdinti pagal tų valstybių narių teisės aktus ir (ar) nusistovėjusią tvarką. Šiame įstatyme numatytais atvejais darbuotojų atstovu laikomas ir šio įstatymo nustatyta tvarka sudaryta Europos kooperatinės bendrovės darbo taryba, Europos kooperatinės bendrovės darbo tarybos komitetas ar specialusis derybų komitetas.",
      "source_provision": "art3"
    },
    {
      "term": "Darbuotojų dalyvavimas priimant sprendimus",
      "definition": "bet koks būdas, įskaitant informavimą, konsultavimą ir dalyvavimą, kuriuo darbuotojų atstovai gali paveikti jos kontroliuojamosiose bendrovėse, susijusiose kontroliuojamosiose bendrovėse ar susijusiuose padaliniuose priimamus sprendimus.",
      "source_provision": "art3"
    },
    {
      "term": "Europos kooperatinė bendrovė",
      "definition": "pagal 2003 m. liepos 22 d. Tarybos reglamentą (EB) Nr. 1435/2003 dėl Europos kooperatinės bendrovės (SCE) statuto įsteigtas juridinis asmuo.",
      "source_provision": "art3"
    },
    {
      "term": "Europos kooperatinės bendrovės darbo taryba",
      "definition": "šio įstatymo nustatyta tvarka sudarytas darbuotojams atstovaujantis organas, per kurį įgyvendinama Europos kooperatinės bendrovės, jos kontroliuojamųjų bendrovių ar padalinių darbuotojų teisė į informavimą, konsultavimą ir dalyvavimą. Pagal šį įstatymą Europos kooperatinės bendrovės darbo taryba taip pat laikoma ir remiantis kitos valstybės narės teisės aktais įsteigtas atstovaujamasis organas, per kurį įgyvendinama kitoje valstybėje narėje įsteigtos Europos kooperatinės bendrovės, jos kontroliuojamųjų bendrovių ar padalinių darbuotojų teisė į informavimą, konsultavimą ir dalyvavimą.",
      "source_provision": "art3"
    },
    {
      "term": "Informavimas",
      "definition": "informacijos (duomenų) perdavimas klausimais, susijusiais su pačia Europos kooperatine bendrove ir (ar) kuria nors iš jos kontroliuojamųjų bendrovių, padalinių, esančių kitoje valstybėje narėje, arba klausimais, kurie viršija sprendimus priimančių organų įgaliojimus vienoje valstybėje narėje, Europos kooperatinės bendrovės darbo tarybai, Europos kooperatinės bendrovės darbo tarybos komitetui ir (ar) darbuotojų atstovams, siekiant supažindinti juos su reikalo esme.",
      "source_provision": "art3"
    },
    {
      "term": "Kito lygmens vadovybė",
      "definition": "Europos kooperatinės bendrovės kontroliuojamosios bendrovės administravimo ar valdymo organas arba Europos kooperatinės bendrovės padalinio ar Europos kooperatinės bendrovės kontroliuojamosios bendrovės padalinio vadovas.",
      "source_provision": "art3"
    },
    {
      "term": "Kompetentingas steigime dalyvaujančių asmenų organas",
      "definition": "steigime dalyvaujančių juridinių asmenų administravimo ar valdymo organų bei steigime dalyvaujančių fizinių asmenų susitarimu sudarytas organas deryboms su specialiuoju derybų komitetu dėl darbuotojų dalyvavimo priimant sprendimus.",
      "source_provision": "art3"
    },
    {
      "term": "Konsultavimas",
      "definition": "pasikeitimas nuomonėmis ir dialogo tarp Europos kooperatinės bendrovės darbo tarybos, Europos kooperatinės bendrovės darbo tarybos komiteto ir (ar) darbuotojų atstovų ir centrinės vadovybės ar kito lygmens vadovybės užmezgimas bei plėtojimas.",
      "source_provision": "art3"
    },
    {
      "term": "Specialusis derybų komitetas",
      "definition": "pagal šio įstatymo nuostatas sudarytas organas deryboms su kompetentingu steigime dalyvaujančių asmenų organu arba įregistruotos Europos kooperatinės bendrovės centrine vadovybe dėl darbuotojų dalyvavimo priimant sprendimus Europos kooperatinėje bendrovėje.",
      "source_provision": "art3"
    },
    {
      "term": "Steigime dalyvaujantis fizinis asmuo",
      "definition": "fizinis asmuo, tiesiogiai dalyvaujantis Europos kooperatinės bendrovės steigime.",
      "source_provision": "art3"
    },
    {
      "term": "Steigime dalyvaujantis juridinis asmuo",
      "definition": "kooperatinė bendrovė (kooperatyvas) ar kitas juridinis asmuo, tiesiogiai dalyvaujantis Europos kooperatinės bendrovės steigime.",
      "source_provision": "art3"
    },
    {
      "term": "Susijusi kontroliuojamoji bendrovė ar susijęs padalinys",
      "definition": "steigime dalyvaujančio juridinio asmens kontroliuojamoji bendrovė arba padalinys, kurie taps steigiamos Europos kooperatinės bendrovės kontroliuojamąja bendrove ar padaliniu.",
      "source_provision": "art3"
    },
    {
      "term": "Valstybė narė",
      "definition": "Europos Sąjungos valstybė narė, taip pat prie Europos ekonominės erdvės susitarimo prisijungusi valstybė.\n\nANTRASIS SKIRSNIS\nDARBUOTOJŲ DALYVAVIMO PRIIMANT SPRENDIMUS EUROPOS KOOPERATINĖJE BENDROVĖJE PAGRINDAI",
      "source_provision": "art3"
    }
  ]
}

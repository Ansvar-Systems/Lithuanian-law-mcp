{
  "id": "lt-law-xii-700",
  "type": "statute",
  "title": "Lietuvos Respublikos civilinio kodekso pakeitimo ir papildymo įstatymas",
  "short_name": "XII-700",
  "status": "in_force",
  "issued_date": "2013-12-19",
  "in_force_date": "2014-06-13",
  "url": "https://e-tar.lt/portal/lt/legalAct/f1a30bf0778f11e3996afa27049d9d4e/TAIS_474485",
  "provisions": [
    {
      "provision_ref": "art1",
      "section": "1",
      "title": "1 straipsnis. 1.38",
      "content": "straipsnio 4 dalies pakeitimas\nPakeisti 1.38 straipsnio 4 dalį ir ją\nišdėstyti taip:\n„4. Vartojimo sutarčių formai\nyra taikoma vartotojo nuolatinės gyvenamosios vietos teisė.“"
    },
    {
      "provision_ref": "art2",
      "section": "2",
      "title": "2 straipsnis. 1.39",
      "content": "straipsnio 1 dalies pripažinimas netekusia galios\n1.39 straipsnio 1 dalį pripažinti\nnetekusia galios."
    },
    {
      "provision_ref": "art3",
      "section": "3",
      "title": "3 straipsnis. 6.188",
      "content": "straipsnio pripažinimas netekusiu galios\n6.188 straipsnį pripažinti netekusiu\ngalios."
    },
    {
      "provision_ref": "art4",
      "section": "4",
      "title": "4 straipsnis. Kodekso šeštosios knygos II dalies papildymas XVIII1 skyriumi",
      "content": "Papildyti Kodekso šeštosios knygos II dalį\nXVIII1 skyriumi:\n\n„XVIII1 SKYRIUS\nVARTOJIMO SUTARTYS\n\n6.2281\nstraipsnis. Vartojimo sutarties samprata ir kitos sąvokos\n1. Vartojimo sutartimi verslininkas\nįsipareigoja perduoti vartotojui prekes nuosavybės teise arba suteikti\npaslaugas vartotojui, o vartotojas įsipareigoja priimti prekes ar paslaugas ir\nsumokėti jų kainą.\n2. Vartotojas –\nfizinis asmuo, su savo verslu, prekyba, amatu ar profesija nesusijusiais\ntikslais (vartojimo tikslais) siekiantis sudaryti ar sudarantis sutartis.\n3. Verslininkas – fizinis\nasmuo arba juridinis asmuo ar kita organizacija, ar jų padalinys, savo\nprekybos, verslo, amato arba profesijos tikslais siekiantys sudaryti ar\nsudarantys sutartis, įskaitant asmenis, veikiančius verslininko vardu arba jo\nnaudai. Juridinis asmuo gali būti laikomas verslininku neatsižvelgiant į jo\ndalyvių teisinę formą.\n4. Šiame skyriuje\npreke laikomas materialus kilnojamasis daiktas, išskyrus daiktus, kurie yra\nrealizuojami Civilinio proceso kodekso nustatyta tvarka vykdymo proceso metu,\nir kitas įstatymų nustatytas išimtis. Elektros energija, vanduo ir\ngamtinės dujos taip pat laikomi prekėmis, jeigu parduodamas jų ribotas tūris\narba nustatytas kiekis. Šio kodekso 6.2284\nstraipsnio tikslais preke laikomas ir nekilnojamasis daiktas, taip pat šilumos\nir elektros energija, vanduo, gamtinės dujos.\n\n6.2282 straipsnis. Draudimas atsisakyti vartotojų teisių ar\njas apriboti. Vartotojų teisių apsauga\n1. Vartotojai negali atsisakyti šiame\nkodekse jiems nustatytų teisių. Vartojimo sutarčių sąlygos, kurios tiesiogiai\nar netiesiogiai panaikina ar apriboja šiame kodekse nustatytas vartotojų\nteises, negalioja.\n2. Kai\nverslininkas pažeidžia vartotojo teises, vartotojas turi teisę įstatymų\nnustatyta tvarka kreiptis dėl pažeistų jo teisių gynimo į vartotojų teisių\napsaugos institucijas ar teismą.\n3. Vartotojų teisių apsaugos institucijas ir vartotojų\nteisių gynimo tvarką nustato įstatymai.\n4. Verslininkui draudžiama vykdyti\nvartotojams nesąžiningą komercinę veiklą. Nesąžiningos komercinės veiklos rūšis\nir atvejus nustato įstatymai.\n\n6.2283\nstraipsnis. Vartojimo sutartis reglamentuojančių\nnormų taikymas\n1. Šio skyriaus nuostatos taikomos visoms\nvartojimo sutartims, išskyrus šiame straipsnyje nustatytas išimtis.\n2. Šio skyriaus, išskyrus 6.2284 straipsnį, nuostatos netaikomos\nšioms sutartims:\n1) notarinės formos sutartims;\n2) sutartims dėl socialinių paslaugų;\n3) sutartims dėl sveikatos\npriežiūros paslaugų;\n4) sutartims dėl finansinių\npaslaugų;\n5) statybos rangos sutartims\ndėl naujo statinio statybos ar statinio rekonstrukcijos;\n6) gyvenamosios patalpos\nnuomos sutartims;\n7) pakaitinio naudojimosi patalpomis, ilgalaikio atostogų\nprodukto, perpardavimo arba keitimosi sutartims (šio kodekso 6.369, 6.370\nstraipsniai);\n8) turizmo paslaugų teikimo\nsutartims (šio kodekso 6.747–6.755 straipsniai);\n9) sutartims dėl dažno ir\nreguliaraus maisto produktų, gėrimų ar kitų prekių, skirtų einamajam vartojimui\nnamų ūkyje, tiekimo vartotojui;\n10) sutartims, sudarytoms\nnaudojant prekybos automatus arba automatizuotose prekybos patalpose;\n11) sutartims, sudarytoms su\nryšių paslaugų teikėjais naudojantis taksofonais arba kitais viešaisiais\nmokamaisiais telefonais dėl jų naudojimo, ir sutartims, sudarytoms dėl\nvartotojo vienkartinio pasinaudojimo telefono, interneto ar fakso ryšiu;\n12) sutartims dėl azartinių\nlošimų, loterijos ar kitokių žaidimų,\ngrindžiamų rizika ar atsitiktinumu;\n13) sutartims dėl keleivių\nvežimo, išskyrus šio kodekso 6.2285\nstraipsnio 3 dalį ir\n6.2288 straipsnio 3 dalį.\n3. Šio skyriaus\nnormos, reglamentuojančios vartotojų teisių apsaugą, taip pat taikomos šiais\natvejais:\n1) kai fizinis asmuo sudaro\nsutartį dvigubo naudojimo tikslais, t. y. vartojimo ir verslo tikslais, tačiau,\natsižvelgiant į visas su sutartimi susijusias aplinkybes, verslo tikslai\nnevyrauja;\n2) kai fizinis asmuo faktiškai\nnaudojasi preke ar faktiškai gauna paslaugą vartojimo tikslais ir už ją sumoka,\nnors sutartį su verslininku sudarė fiziniam asmeniui atstovaujantis viešasis\njuridinis asmuo.\n\n6.2284\nstraipsnis. Vartojimo sutarčių nesąžiningos sąlygos\n1. Vartotojas turi teisę\nteismo tvarka reikalauti pripažinti negaliojančiomis vartojimo sutarties\nnesąžiningas sąlygas.\n2. Nesąžiningomis laikomos\nvartojimo sutarčių sąlygos, kurios šalių nebuvo individualiai aptartos ir\nkuriomis dėl sąžiningumo reikalavimo pažeidimo iš esmės pažeidžiama šalių\nteisių ir pareigų pusiausvyra vartotojo nenaudai. Preziumuojama, kad\nnesąžiningos yra sutarties sąlygos, kuriomis:\n1) panaikinama arba apribojama\nverslininko civilinė atsakomybė už žalą, padarytą dėl vartotojo gyvybės\natėmimo, sveikatos sužalojimo, ar už žalą, padarytą vartotojo turtui;\n2) netinkamai panaikinamos\narba apribojamos vartotojo teisės verslininko ar kitos šalies atžvilgiu tuo\natveju, kai verslininkas visiškai ar iš dalies neįvykdo ar netinkamai įvykdo\nbet kokius sutartyje numatytus įsipareigojimus;\n3) numatoma, kad vartotojas\nprivalo vykdyti sutarties sąlygas, o verslininko pareiga vykdyti šią sutartį\npriklauso nuo kitų sąlygų, kurių įvykdymas priklauso tik nuo verslininko\nvalios;\n4) verslininkui suteikiama\nteisė negrąžinti vartotojui iš šio gautų sumų, kai vartotojas nusprendžia\nnesudaryti sutarties ar jos nevykdyti, ir nenumatoma vartotojo teisė gauti iš\nverslininko tokio pat dydžio sumas, kai verslininkas vienašališkai nutraukia\nsutartį;\n5) nustatoma neproporcingai\ndidelė vartotojo civilinė atsakomybė už sutarties neįvykdymą ar netinkamą\nįvykdymą;\n6) verslininkui suteikiama\nteisė vienašališkai nutraukti sutartį ar bet kada savo nuožiūra jos atsisakyti,\no vartotojui ši teisė nesuteikiama arba verslininkui suteikiama teisė\nnegrąžinti iš vartotojo iki sutarties įvykdymo gautų sumų, kai verslininkas\nvienašališkai nutraukia sutartį ar jos atsisako;\n7) verslininkui suteikiama\nteisė be pakankamo pagrindo vienašališkai nutraukti neterminuotą sutartį, apie\nnumatomą sutarties nutraukimą iš anksto tinkamai neįspėjus vartotojo;\n8) verslininkui suteikiama\nteisė vienašališkai automatiškai pratęsti terminuotą sutartį arba numatomas\nneprotingai trumpas laikas, per kurį vartotojas turi pareikšti savo nuomonę dėl\nsutarties pratęsimo, arba kad apie savo sutikimą ar nesutikimą pratęsti sutartį\nvartotojas turi pranešti neprotingai anksti;\n9) vartotojas įpareigojamas\nvykdyti sutarties sąlygas, su kuriomis jis neturėjo realios galimybės\nsusipažinti iki sutarties sudarymo;\n10) verslininkui suteikiama\nteisė vienašališkai be sutartyje numatyto ar pakankamo pagrindo keisti\nsutarties sąlygas;\n11) verslininkui suteikiama\nteisė be pakankamo pagrindo vienašališkai pakeisti bet kokias prekių ar\npaslaugų savybes;\n12) verslininkui suteikiama\nteisė prekių perdavimo ar paslaugų teikimo metu vienašališkai nustatyti jų\nkainas arba teisė vienašališkai padidinti kainą be vartotojo teisės atsisakyti\nsutarties, jeigu galutinė kaina yra didesnė už sutartyje nustatytąją. Ši\nnuostata netaikoma sutartims dėl vertybinių popierių, kitų finansinių\ndokumentų, taip pat dėl daiktų perleidimo ir paslaugų teikimo, kai kaina yra\nsusijusi su biržų kursų ar indeksų svyravimais ir jos nekontroliuoja\nverslininkas, ir užsienio valiutos, kelionės čekių ar užsienio valiuta\nišreikštų tarptautinių pašto perlaidų pirkimo–pardavimo sutartims;\n13) verslininkui suteikiama\nteisė vienašališkai spręsti, ar pateiktos prekės arba suteiktos paslaugos\natitinka sutarties reikalavimus;\n14) verslininkui suteikiama\nišimtinė teisė aiškinti sutartį;\n15) ribojama verslininko\npareiga vykdyti jo atstovų prisiimtus įsipareigojimus arba nustatoma, kad ši\npareiga priklauso nuo tam tikrų sąlygų;\n16) vartotojas įpareigojamas\nįvykdyti visus įsipareigojimus verslininkui net ir tuo atveju, kai šis neįvykdo\nsavųjų arba nevisiškai juos įvykdo;\n17) verslininkui suteikiama\nteisė be vartotojo sutikimo perleisti savo teises ir prievoles, atsirandančias\niš sutarties, kai tai gali sumažinti vartotojui teikiamas garantijas;\n18) panaikinama arba suvaržoma\nvartotojo teisė pareikšti ieškinį ar pasinaudoti kitais pažeistų teisių gynimo\nbūdais (nustatomas išimtinis teritorinis\nteismingumas spręsti ginčą verslininko buveinės vietos teismui, reikalaujama perduoti spręsti ginčus tik arbitražui,\napribojamas įrodymų panaudojimas, įrodinėjimo pareiga perkeliama vartotojui ir\npan.).\n3. Teismas gali pripažinti\nnesąžiningomis ir kitokias vartojimo sutarties sąlygas, jeigu jos atitinka šio\nstraipsnio 2 dalyje nustatytus kriterijus. Pareiga įrodyti, kad šio straipsnio\n2 dalyje numatyta sutarties sąlyga nėra nesąžininga, tenka verslininkui.\n4. Pagal šio straipsnio 2 dalį\nindividualiai neaptartomis laikomos vartojimo sutarties sąlygos, kurių\nparengimui negalėjo daryti įtakos vartotojas, ypač jeigu tos sąlygos nustatytos\niš anksto verslininko parengtoje standartinėje sutartyje. Jeigu iš anksto\nparengtoje standartinėje sutartyje tam tikros sąlygos buvo aptartos\nindividualiai, šio straipsnio taisyklės taikomos kitoms tos sutarties sąlygoms.\nPareiga įrodyti, kad tam tikra vartojimo sutarties sąlyga buvo aptarta\nindividualiai, tenka verslininkui.\n5. Ar vartojimo sutarties\nsąlyga nesąžininga, turi būti vertinama atsižvelgiant į sutartyje nurodytų\nprekių ar paslaugų prigimtį ir visas sutarties sudarymo metu buvusias ir jos\nsudarymui turėjusias įtakos aplinkybes, ir visas kitas tos sutarties ar kitos\nsutarties, nuo kurios ji priklauso, sąlygas.\n6. Bet kuri vartojimo sutarties rašytinė sąlyga turi būti\nišreikšta aiškiai ir suprantamai. Šio reikalavimo neatitinkančios sąlygos\nlaikomos nesąžiningomis. Kai kyla abejonių dėl vartojimo sutarties sąlygų\nturinio, sutarties sąlygos turi būti aiškinamos vartotojų naudai. Ši taisyklė\nnetaikoma kolektyvinio vartotojų interesų gynimo atvejais, kai siekiama\nparengtas standartines sutarčių sąlygas uždrausti toliau naudoti.\n7. Vartojimo sutarties dalyką\napibūdinančios sąlygos, taip pat su parduotos prekės ar suteiktos paslaugos ir\njų kainos atitikimu susijusios sąlygos neturi būti vertinamos nesąžiningumo\npožiūriu, jeigu jos išreikštos aiškiai ir suprantamai.\n8. Kai teismas sutarties\nsąlygą (sąlygas) pripažįsta nesąžininga (nesąžiningomis), ši sąlyga (šios\nsąlygos) negalioja nuo sutarties sudarymo, o likusios sutarties sąlygos šalims\nlieka privalomos, jeigu toliau vykdyti sutartį galima panaikinus nesąžiningas\nsąlygas.\n9. Bylą\nnagrinėjantis teismas turi pareigą vartojimo sutarčių sąlygų atitiktį\nnesąžiningumo kriterijams vertinti ex officio.\n10. Vartotojų teises ginančios\ninstitucijos turi teisę įstatymų nustatyta tvarka kontroliuoti vartojimo\nsutarčių standartines sąlygas ir ginčyti vartojimo sutarčių nesąžiningas\nsąlygas.\n\n6.2285\nstraipsnis. Kaina ir kiti mokėjimai\n1. Vartotojas privalo sumokėti\nverslininkui už prekes ar paslaugas vartojimo sutartyje ar pagal ją nustatytą\nkainą, jeigu ko kita nenumatyta sutartyje ar įstatymuose.\n2. Kai vartojimo sutartyje\nnumatytas išankstinis kainos sumokėjimas, bet vartotojas per sutartyje\nnustatytą terminą kainos nesumoka, laikoma, kad vartotojas atsisakė sutarties,\njeigu sutartyje nenumatyta ko kita.\n3. Prieš sudarydamas vartojimo\nsutartį, verslininkas turi gauti aiškų vartotojo sutikimą dėl kiekvieno\npapildomo mokesčio, numatyto prie kainos. Jeigu verslininkas negavo aiškaus\nvartotojo sutikimo, bet numanė jį iš išankstinių teiginių, su kuriais\nvartotojas, norėdamas išvengti papildomų mokesčių, turėjo nesutikti, vartotojas\nturi teisę tokius mokesčius susigrąžinti.\n4. Vartojimo sutarties\nsudarymo išlaidos tenka vartotojui tik tuo atveju, kai sutarties sudarymo metu\nverslininkas jas atskirai aptarė su vartotoju ir gavo jo aiškų sutikimą dėl šių\nišlaidų apmokėjimo.\n5. Verslininkas, suteikiantis\nvartotojui galimybę susisiekti su juo dėl sudarytos sutarties naudojantis\ntelefono ryšio paslaugomis, negali naudoti telefono ryšio numerio, kuriuo\nskambinant būtų taikoma didesnė telefono ryšio paslaugų kaina, negu nustatyta\nvartotojo ir telefono ryšio paslaugų teikėjo sutartyje. Verslininkas, pažeidęs\nšią pareigą, turi atlyginti dėl to vartotojo patirtas išlaidas.\n\n6.2286\nstraipsnis. Bendrieji vartotojų teisės į informaciją reikalavimai\n1. Prieš sudarydamas vartojimo\nsutartį, kuri nėra nuotolinė ar ne prekybos patalpose sudaroma sutartis,\nverslininkas privalo aiškiai ir suprantamai suteikti vartotojui būtiną,\nteisingą, išsamią ir neklaidinančią informaciją. Informacija vartotojui turi\nbūti suteikta valstybine kalba. Verslininkas ženklindamas prekes ar kitokiu\nbūdu privalo vartotojui suteikti šią informaciją, jeigu ji nėra akivaizdi iš\nkonteksto:\n1) prekės ar paslaugos\npagrindinės savybės (atsižvelgiant į informavimo priemones ir prekę ar\npaslaugą);\n2) duomenys apie verslininką\n(vardas ir pavardė ar pavadinimas, buveinės adresas, telefono ryšio numeris);\n3) bendra prekių ar paslaugų\nkaina, į kurią įskaičiuoti mokesčiai, arba kai dėl prekių arba paslaugų\npobūdžio kaina pagrįstai negali būti iš anksto apskaičiuota, metodas, pagal\nkurį ši kaina apskaičiuojama, ir, jeigu reikalinga, visos papildomos vežimo,\npristatymo ir pašto išlaidos, arba kai šios papildomos išlaidos dėl pagrįstų\npriežasčių negali būti iš anksto apskaičiuotos, informacija apie tai, kad gali\ntekti jas apmokėti;\n4) jeigu reikalinga,\napmokėjimo, pristatymo, sutarties vykdymo tvarka, prekių pristatymo ar paslaugų\nsuteikimo terminas, verslininko atliekamo vartotojų skundų nagrinėjimo tvarka;\n5) garantija pagal įstatymą,\ntinkamumo naudoti terminas, garantinio aptarnavimo ir kokybės garantijos\n(komercinės garantijos) sąlygos, jeigu reikalinga;\n6) jeigu reikalinga, sutarties\ntrukmė, o kai sutartis neterminuota ar pratęsiama automatiškai, – sutarties\nnutraukimo sąlygos.\n2. Įstatymuose ir Mažmeninės\nprekybos taisyklėse gali būti nustatyta reikalavimų dėl papildomos\ninformacijos, kurią būtina suteikti vartotojams prieš sudarant vartojimo sutartis\ndėl tam tikrų rūšių prekių ar paslaugų, teikimo.\n3. Šis straipsnis netaikomas\nsmulkioms buitinėms sutartims, kurios įvykdomos iš karto po jų sudarymo.\n4. Pareiga įrodyti, kad\ninformacija pagal šį straipsnį yra suteikta vartotojui, tenka verslininkui.\n5. Verslininkas, neįvykdęs\narba netinkamai įvykdęs pareigą suteikti informaciją vartotojui, turi atlyginti\ndėl to vartotojo patirtus nuostolius.\n\n6.2287 straipsnis. Vartotojų teisė į informaciją, kai\nsudaromos nuotolinės sutartys ir ne prekybos patalpose sudaromos sutartys\n1. Prieš sudarydamas nuotolinę\nsutartį ar ne prekybos patalpose sudaromą sutartį, verslininkas privalo aiškiai\nir suprantamai suteikti vartotojui šią informaciją:\n1) pagrindinės prekės ar\npaslaugos savybės (atsižvelgiant į informavimo priemones ir prekę ar paslaugą);\n2) duomenys apie verslininką\n(vardas ir pavardė ar pavadinimas, juridinio asmens teisinė forma);\n3) verslininko buveinės\nadresas, telefono ryšio, fakso numeriai ir, jei turi, elektroninio pašto\nadresas, kuriais vartotojas gali susisiekti su verslininku, adresas, kuriuo\nvartotojas gali pateikti skundus, ir, jeigu reikalinga, duomenys apie\nverslininką, kurio vardu veikiama (vardas ir pavardė ar pavadinimas, buveinės\nadresas);\n4) bendra prekių ar paslaugų\nkaina, į kurią įskaičiuoti mokesčiai, arba kai dėl prekių arba paslaugų\npobūdžio kaina pagrįstai negali būti iš anksto apskaičiuota, metodas, pagal\nkurį ši kaina apskaičiuojama, ir, jeigu reikalinga, visos papildomos vežimo,\npristatymo, pašto ir kitos išlaidos, arba kai šios papildomos išlaidos dėl\npagrįstų priežasčių negali būti iš anksto apskaičiuotos, informacija apie tai,\nkad gali tekti jas apmokėti. Kai sudaroma neterminuota sutartis arba sutartis,\nkurioje numatytas periodinių įmokų mokėjimas, bendrą kainą sudaro visos tam\ntikro sąskaitos pateikimo laikotarpio išlaidos. Jeigu pagal sutartį turi būti\nmokamas fiksuotas mokestis, bendra kaina taip pat reiškia visas mėnesio\nišlaidas. Jeigu visos išlaidos negali būti iš anksto pagrįstai apskaičiuotos,\nturi būti nurodytas metodas, pagal kurį apskaičiuojama kaina;\n5) naudojimosi ryšio\npriemonėmis sudarant sutartį išlaidos, jeigu jos apskaičiuojamos ne pagal\nbazinius (įprastus) dydžius;\n6) apmokėjimo, pristatymo,\nsutarties vykdymo tvarka, prekių pristatymo ar paslaugų suteikimo terminas ir,\njeigu reikalinga, verslininko atliekamo vartotojų skundų nagrinėjimo tvarka;\n7) teisė atsisakyti sutarties:\nšios teisės įgyvendinimo sąlygos, terminas ir tvarka pagal šio kodekso 6.22810\nstraipsnį, taip pat pavyzdinė sutarties atsisakymo forma arba informacija, kad\nvartotojas neturi teisės atsisakyti sutarties pagal šio kodekso 6.22810 straipsnį, arba, jei reikalinga, aplinkybės, kuriomis\nvartotojas praranda teisę atsisakyti sutarties;\n8) jeigu reikalinga,\ninformacija, kad vartotojas, atsisakęs sutarties, turi padengti prekių\ngrąžinimo išlaidas, o nuotolinių sutarčių atvejais – prekių grąžinimo išlaidas,\njei prekės dėl savo pobūdžio paprastai negali būti grąžintos paštu;\n9) informacija, kad\nvartotojas, atsisakęs sutarties pagal šio kodekso 6.22810 straipsnio\n9 ar 10 dalį, turi sumokėti verslininkui pagrįstas išlaidas pagal šio kodekso 6.22811 straipsnio 9 dalį;\n10) prekės garantija pagal\nįstatymą;\n11) jeigu reikalinga,\nvartotojų aptarnavimas, jiems teikiamos paslaugos po sutarties sudarymo ir\nkokybės garantija (komercinė garantija) bei jų sąlygos;\n12) jeigu reikalinga,\nverslininkui taikomas elgesio kodeksas ir informacija, kaip su juo galima\nsusipažinti;\n13) jeigu reikalinga,\nsutarties trukmė, o kai sutartis neterminuota ar pratęsiama automatiškai, –\nsutarties nutraukimo sąlygos;\n14) jeigu reikalinga, minimali\nsutarties galiojimo trukmė;\n15) jeigu reikalinga, užstatai\nar kitos finansinės garantijos, kurias vartotojas turi pateikti ar sumokėti\nverslininko reikalavimu, ir jų taikymo sąlygos;\n16) jeigu reikalinga, galimybė\npateikti skundą ar reikalauti žalos atlyginimo ne teismo tvarka ir\npasinaudojimo ja sąlygos.\n2. Šio straipsnio 1 dalies 7,\n8 ir 9 punktuose nurodyta informacija gali būti vartotojui suteikta pateikiant\nužpildytą pavyzdinę informacijos apie sutarties atsisakymą formą. Šią formą tvirtina Lietuvos Respublikos Vyriausybė ar jos\nįgaliota institucija. Jeigu verslininkas pateikė\nvartotojui tinkamai užpildytą pavyzdinę informacijos apie sutarties atsisakymą\nformą, laikoma, kad verslininkas tinkamai įvykdė šio straipsnio 1 dalies 7, 8\nir 9 punktuose nustatytus informacijos teikimo reikalavimus.\n3. Šio straipsnio 1 dalyje\nnurodyta informacija yra neatskiriama nuotolinės sutarties ar ne prekybos\npatalpose sudarytos sutarties dalis. Ši informacija gali būti keičiama tik\nsutarties šalių aiškiu susitarimu.\n4. Jeigu verslininkas tinkamai\nneįvykdė reikalavimo suteikti vartotojui šio straipsnio 1 dalies 4 punkte\nnurodytą informaciją apie papildomus mokesčius ar kitas išlaidas arba šio\nstraipsnio 1 dalies 8 punkte nurodytą informaciją apie prekių grąžinimo\nišlaidas, vartotojas neprivalo mokėti šių mokesčių ar išlaidų.\n5. Pareiga įrodyti, kad pagal\nšį straipsnį informacija yra suteikta vartotojui, tenka verslininkui.\n6. Kituose įstatymuose gali\nbūti nustatyta papildomų informacijos teikimo reikalavimų atskirų rūšių\nnuotolinėms sutartims ar ne prekybos patalpose sudarytoms sutartims.\n\n6.2288\nstraipsnis. Nuotolinės sutartys\n1. Nuotolinė\nsutartis yra verslininko ir vartotojo sutartis, sudaroma pagal organizuotą\nnuotolinio pirkimo–pardavimo ar paslaugų teikimo sistemą, verslininkui ir\nvartotojui fiziškai nesant kartu vienoje vietoje ir iki sutarties sudarymo bei\nsutarties sudarymo metu naudojant tik ryšio priemones.\n2. Sudarydamas nuotolinę\nsutartį, verslininkas privalo suteikti vartotojui šio kodekso 6.2287 straipsnio 1\ndalyje nurodytą informaciją aiškia ir suprantama kalba arba sudaryti sąlygas\nvartotojui tinkamai susipažinti su ta informacija, atsižvelgdamas į naudojamas\nryšio priemones. Patvariojoje laikmenoje pateikiama informacija turi būti\nįskaitoma.\n3. Jeigu pagal elektroninėmis\npriemonėmis sudaromą nuotolinę sutartį vartotojas turi prievolę sumokėti,\nverslininkas aiškiai, pastebimu būdu ir prieš pat vartotojo užsakymo pateikimą\nprivalo supažindinti vartotoją su šio kodekso 6.2287 straipsnio 1 dalies 1, 4, 13 ir\n14 punktuose nurodyta informacija. Verslininkas privalo užtikrinti, kad\nvartotojas, pateikdamas savo užsakymą, aiškiai patvirtintų, kad po užsakymo\npateikimo vartotojui atsiranda prievolė sumokėti. Jeigu pateikiant užsakymą\nreikia paspausti mygtuką ar naudoti panašią funkciją, mygtukas ar panaši\nfunkcija turi būti pažymėti taip, kad būtų lengvai įskaitoma (suprantama), t.\ny. pateikti tik žodžiai „užsakymas su prievole sumokėti“ ar panaši nedviprasmiška\nformuluotė, nurodanti, kad pateikus užsakymą vartotojui atsiranda prievolė\nsumokėti verslininkui. Jeigu verslininkas pažeidžia šį reikalavimą, iš\nnuotolinės sutarties vartotojui mokėjimo prievolė neatsiranda.\n4. Jeigu nuotolinė sutartis\nsudaroma ryšio priemonėmis, kurias naudojant nėra pakankamai vietos ar laiko\ninformacijai pateikti, verslininkas prieš sutarties sudarymą privalo šiomis\npriemonėmis pateikti bent šio kodekso 6.2287 straipsnio 1 dalies 1,\n2, 4, 7 ir 13 punktuose nurodytą informaciją. Kitą šio kodekso 6.2287 straipsnio\n1 dalyje nurodytą informaciją verslininkas privalo pateikti vartotojui, kaip\nnustatyta šio straipsnio 2 dalyje.\n5. Verslininkas, kuris\nskambina vartotojui telefonu siekdamas sudaryti nuotolinę sutartį, pokalbio su\nvartotoju pradžioje privalo atskleisti savo tapatybę (vardą ir pavardę ar\npavadinimą) ir, jeigu reikalinga, asmens, kurio vardu jis skambina, tapatybę\n(vardą ir pavardę ar pavadinimą) ir nurodyti komercinį šio pokalbio tikslą.\nJeigu šiuo atveju vartotojas sutinka sudaryti nuotolinę sutartį, verslininkas\nprivalo patvirtinti pasiūlymą vartotojui patvariojoje laikmenoje. Nuotolinė\nsutartis laikoma sudaryta, kai vartotojas pasirašo pasiūlymą arba išsiunčia\nverslininkui savo rašytinį sutikimą.\n6. Per protingą terminą nuo nuotolinės\nsutarties sudarymo ir ne vėliau kaip pristatydamas prekes arba prieš pradėdamas\nteikti paslaugas verslininkas privalo pateikti vartotojui sudarytos sutarties\npatvirtinimą patvariojoje laikmenoje. Sutarties patvirtinime pateikiama visa\nšio kodekso 6.2287 straipsnio 1 dalyje nurodyta informacija, išskyrus\ninformaciją, kurią verslininkas pateikė vartotojui patvariojoje laikmenoje\nprieš sudarydamas nuotolinę sutartį.\n7. Įstatymuose gali būti\nnustatyta ir kitų vartojimo sutarčių sudarymo elektroninėmis priemonėmis\nreikalavimų.\n8. Kituose įstatymuose negali\nbūti nustatyta jokių papildomų informacijos pateikimo iki sutarties sudarymo\nreikalavimų, taikomų nuotolinėms sutartims.\n\n6.2289\nstraipsnis. Ne prekybos patalpose sudarytos sutartys\n1. Ne prekybos patalpose\nsudaryta sutartis yra verslininko ir vartotojo sutartis, atitinkanti vieną iš\nšių sąlygų:\n1) sudaryta verslininkui ir\nvartotojui fiziškai esant kartu vienoje vietoje, kuri nėra verslininko prekybos\npatalpos;\n2) kurią pasiūlo sudaryti\nvartotojas ir yra šios dalies 1 punkte nurodytos sąlygos;\n3) sudaryta verslininko\nprekybos patalpose arba naudojantis ryšio priemonėmis iš karto po to, kai\nverslininkas į vartotoją kreipėsi asmeniškai ir tiesiogiai jiems fiziškai esant\nkartu vienoje vietoje, kuri nėra verslininko prekybos patalpos;\n4) sudaryta per verslininko\norganizuotą ekskursiją, skirtą reklamuoti ir parduoti prekes ar paslaugas\nvartotojui.\n2. Prekybos patalpomis\nlaikomos nekilnojamosios patalpos, kuriose verslininkas nuolat verčiasi\nmažmenine prekyba, ir kilnojamosios patalpos, kuriose verslininkas paprastai\nverčiasi mažmenine prekyba.\n3. Ne prekybos patalpose\nsudarytoms sutartims, kai suma, kurią turi sumokėti vartotojas, yra mažesnė už\n100 litų, netaikomi šis straipsnis, šio kodekso 6.2287 ir 6.22810 straipsniai. Kai sudaroma neterminuota sutartis arba sutartis, kurioje\nnumatomas periodinių įmokų mokėjimas, atsižvelgiama į sumą, kurią turi sumokėti\nvartotojas per metus.\n4. Ne prekybos patalpose\nsudarydamas sutartį, verslininkas privalo suteikti vartotojui šio kodekso 6.2287 straipsnio 1\ndalyje nurodytą informaciją raštu popieriuje arba vartotojo sutikimu kitoje\npatvariojoje laikmenoje. Informacija turi būti įskaitoma ir pateikiama aiškia\nir suprantama kalba.\n5. Verslininkas privalo\npateikti vartotojui pasirašytos ne prekybos patalpose sudarytos sutarties\nkopiją arba šios sutarties patvirtinimą raštu popieriuje ar vartotojo sutikimu\nkitoje patvariojoje laikmenoje.\n6. Kituose įstatymuose negali\nbūti nustatyta jokių papildomų informacijos pateikimo iki sutarties sudarymo\nreikalavimų, taikomų ne prekybos patalpose sudarytoms sutartims.\n\n6.22810 straipsnis. Vartotojų teisė\natsisakyti nuotolinės sutarties ir ne prekybos patalpose sudarytos sutarties\n1. Vartotojas turi teisę,\nnenurodydamas priežasties ir nepatirdamas kitų, negu nustatyta šio kodekso 6.22811 straipsnyje,\nišlaidų, per keturiolika dienų atsisakyti nuotolinės sutarties ar ne prekybos\npatalpose sudarytos sutarties, išskyrus šio straipsnio 2 dalyje numatytas\nišimtis.\n2. Vartotojo teisė atsisakyti nuotolinės sutarties ir ne prekybos patalpose\nsudarytos sutarties netaikoma šioms sutartims:\n1) paslaugų sutartims, pagal\nkurias paslaugos vartotojui visiškai suteiktos, jeigu prieš paslaugų teikimą\nbuvo gautas vartotojo aiškus sutikimas ir pripažinimas, kad jis neteks teisės\natsisakyti sutarties, kai verslininkas visiškai įvykdys sutartį;\n2) sutartims, pagal kurias\nparduodamų prekių ar teikiamų paslaugų kaina priklauso nuo finansų rinkos\nsvyravimų šio straipsnio 1 dalyje\nnustatytu sutarties atsisakymo laikotarpiu;\n3) sutartims dėl pagal\nspecialius vartotojo nurodymus pagamintų prekių, kurios nėra iš anksto\npagamintos ir kurios gaminamos atsižvelgiant į vartotojo asmeninį pasirinkimą\nar nurodymą, arba dėl prekių, kurios yra aiškiai pritaikytos vartotojo\nasmeninėms reikmėms;\n4) sutartims dėl greitai\ngendančių prekių ar prekių, kurių galiojimo laikas yra trumpas;\n5) sutartims dėl supakuotų\nprekių, kurios buvo išpakuotos po pristatymo ir kurios yra netinkamos grąžinti\ndėl sveikatos apsaugos ar higienos priežasčių;\n6) sutartims dėl prekių,\nkurios po pristatymo dėl savo pobūdžio neatskiriamai susimaišo su kitais\ndaiktais;\n7) sutartims dėl alkoholinių\ngėrimų, kurių kaina nustatyta sudarant pirkimo–pardavimo sutartį ir kurie\npristatomi po trisdešimt dienų nuo sutarties sudarymo, o tikroji gėrimų vertė\npriklauso nuo rinkos svyravimų;\n8) sutartims, sudarytoms\nvartotojui pateikus verslininkui konkretų prašymą dėl šio atvykimo tam, kad\nbūtų atlikti skubaus remonto ar priežiūros darbai. Jeigu šiuo atveju verslininkas\nsuteikia daugiau papildomų paslaugų, negu vartotojas konkrečiai nurodė, arba\nparduoda daugiau papildomų prekių, negu būtina remonto ar priežiūros darbams\natlikti, toms papildomoms paslaugoms ar prekėms taikoma teisė atsisakyti\nsutarties;\n9) sutartims dėl supakuotų\nvaizdo ar garso įrašų arba supakuotos programinės įrangos, kurie buvo išpakuoti\npo pristatymo;\n10) sutartims dėl laikraščių,\nperiodinių leidinių ar žurnalų pristatymo, išskyrus sutartis dėl šių leidinių\nprenumeratos;\n11) sutartims, sudarytoms\nviešajame aukcione;\n12) sutartims dėl\napgyvendinimo, prekių vežimo, automobilių nuomos, viešojo maitinimo ar\nlaisvalaikio paslaugų, jeigu sutartyje nustatyta konkreti paslaugų teikimo data\nar laikotarpis;\n13) sutartims dėl skaitmeninio turinio teikimo, jeigu skaitmeninio turinio teikimas buvo pradėtas\nvartotojui iš anksto aiškiai sutikus ir pripažinus, kad dėl to jis praras teisę\natsisakyti sutarties.\n3. Šio straipsnio 1 dalyje\nnurodytas nuotolinės sutarties ir ne prekybos patalpose sudarytos sutarties\natsisakymo terminas pasibaigia po keturiolikos dienų:\n1) kai sudaroma sutartis dėl\npaslaugų arba energijos pirkimo–pardavimo sutartis, – nuo sutarties sudarymo\ndienos;\n2) kai sudaroma\npirkimo–pardavimo sutartis, – nuo tos dienos, kurią vartotojas ar vartotojo\nnurodytas asmuo, išskyrus vežėją, gauna užsakytą prekę arba:\na) jeigu vartotojas vienu\nužsakymu užsakė daugiau negu vieną prekę ir prekės pristatomos atskirai, – nuo\ntos dienos, kurią vartotojas ar vartotojo nurodytas asmuo, išskyrus vežėją,\ngauna paskutinę prekę;\nb) jeigu prekė pristatoma\nskirtingomis partijomis arba dalimis, – nuo tos dienos, kurią vartotojas ar\nvartotojo nurodytas asmuo, išskyrus vežėją, gauna paskutinę partiją ar dalį;\nc) jeigu sudaroma sutartis dėl\nreguliaraus prekių pristatymo per nustatytą laikotarpį, – nuo tos dienos, kurią\nvartotojas ar vartotojo nurodytas asmuo, išskyrus vežėją, gauna pirmąją prekę.\n4. Jeigu verslininkas\nnepateikė vartotojui informacijos apie teisę atsisakyti sutarties pagal šio\nkodekso 6.2287 straipsnio 1\ndalies 7 punktą, vartotojas turi teisę atsisakyti\nsutarties per 12 mėnesių nuo šio straipsnio 3 dalyje nustatytos termino\npabaigos.\n5. Jeigu verslininkas pateikia\nvartotojui šio kodekso 6.2287\nstraipsnio 1 dalies 7 punkte nurodytą informaciją per\n12 mėnesių nuo šio straipsnio 3 dalyje nustatytos termino pabaigos, sutarties\natsisakymo terminas pasibaigia po keturiolikos dienų nuo tos dienos, kurią\nvartotojas gauna tą informaciją.\n6. Vartotojas praneša\nverslininkui apie nuotolinės sutarties ar ne prekybos patalpose sudarytos\nsutarties atsisakymą:\n1) pateikdamas tinkamai\nužpildytą pavyzdinę sutarties atsisakymo formą. Šią formą tvirtina Lietuvos\nRespublikos Vyriausybė ar jos įgaliota institucija; arba\n2) pateikdamas aiškų\npareiškimą, kuriame išdėstytas jo sprendimas atsisakyti sutarties.\n7. Verslininkas gali sudaryti\nsąlygas vartotojui elektroninėmis priemonėmis atsisakyti nuotolinės sutarties\nar ne prekybos patalpose sudarytos sutarties. Šiuo atveju verslininkas privalo\nnedelsdamas patvirtinti patvariojoje laikmenoje vartotojui, kad gavo jo\nsutarties atsisakymą.\n8. Pareiga įrodyti, kad\nlaikėsi šio straipsnio reikalavimų dėl sutarties atsisakymo, tenka vartotojui.\n9. Jeigu sudaręs nuotolinę\nsutartį vartotojas nori, kad paslaugos būtų pradėtos teikti arba energija\npradėta tiekti nepasibaigus šiame straipsnyje nustatytam nuotolinės sutarties\natsisakymo terminui, verslininkas gali teikti paslaugas ar tiekti energiją tik\ngavęs aiškų vartotojo prašymą.\n10. Jeigu sudaręs sutartį ne\nprekybos patalpose vartotojas nori, kad paslaugos būtų pradėtos teikti arba\nenergija pradėta tiekti nepasibaigus šiame straipsnyje nustatytam ne prekybos\npatalpose sudarytos sutarties atsisakymo terminui, verslininkas gali teikti\npaslaugas ar tiekti energiją tik gavęs aiškų vartotojo prašymą patvariojoje\nlaikmenoje.\n\n6.22811\nstraipsnis. Sutarties atsisakymo teisinės pasekmės\n1. Vartotojui\nįgyvendinus teisę atsisakyti sutarties, pasibaigia šalių pareigos vykdyti\nnuotolinę sutartį ar ne prekybos patalpose sudarytą sutartį arba sudaryti nuotolinę\nsutartį ar sutartį ne prekybos patalpose, jeigu vartotojas buvo pateikęs\npasiūlymą ją sudaryti.\n2. Verslininkas nedelsdamas ir\nne vėliau kaip per keturiolika dienų nuo tos dienos, kurią jis gavo vartotojo\npranešimą apie sutarties atsisakymą, turi grąžinti vartotojui visas šio\nsumokėtas sumas, įskaitant vartotojo apmokėtas prekių pristatymo išlaidas.\nGrąžindamas vartotojui visas sumokėtas sumas, verslininkas turi naudoti tokį\npat mokėjimo būdą, kokį naudojo vartotojas mokėdamas verslininkui, nebent vartotojas\naiškiai sutiko dėl kitokio būdo ir jeigu vartotojas nepatiria jokių kitų\npapildomų išlaidų.\n3. Verslininkas neprivalo\ngrąžinti vartotojui papildomų išlaidų, kurios susidarė dėl to, kad vartotojas\naiškiai pasirinko kitą negu verslininko pasiūlytas pigiausias įprastinis\npristatymo būdas.\n4. Verslininkas gali\nnegrąžinti vartotojui jo sumokėtų sumų tol, kol prekės negrąžintos verslininkui\narba kol vartotojas pateikia įrodymą, kad prekės yra išsiųstos verslininkui,\natsižvelgiant į tai, kas įvyksta pirmiau, išskyrus atvejus, kai pagal sutartį\nvartotojui atsisakius sutarties pareiga atsiimti prekes tenka verslininkui.\n5. Vartotojas nedelsdamas ir\nne vėliau kaip per keturiolika dienų nuo pranešimo apie sutarties atsisakymą\npateikimo verslininkui dienos turi išsiųsti arba perduoti prekes verslininkui\narba kitam jo įgaliotam asmeniui, išskyrus atvejus, kai pagal sutartį\nvartotojui atsisakius sutarties pareiga atsiimti prekes tenka verslininkui.\n6. Vartotojui tenka tik\ntiesioginės prekių grąžinimo išlaidos, išskyrus atvejus, kai pagal sutartį šias\nišlaidas prisiima verslininkas arba kai verslininkas tinkamai neinformavo\nvartotojo, kad šias išlaidas turės padengti vartotojas.\n7. Jeigu sudarant sutartį ne\nprekybos patalpose prekė buvo pristatyta į vartotojo gyvenamąją vietą sutarties\nsudarymo metu, vartotojui atsisakius sutarties, verslininkas turi atsiimti\nprekę savo lėšomis, kai dėl prekės pobūdžio ji negali būti įprastai grąžinta\npaštu.\n8. Vartotojas atsako tik už\nprekės vertės sumažėjimą, atsiradusį dėl veiksmų, nebūtinų prekės pobūdžiui,\nsavybėms ir veikimui nustatyti. Vartotojas neatsako už prekės vertės\nsumažėjimą, jeigu verslininkas nepateikė vartotojui informacijos apie teisę\natsisakyti sutarties pagal šio kodekso 6.2287\nstraipsnio 1 dalies 7 punktą.\n9. Vartotojas, kuris atsisako\nsutarties šio kodekso 6.22810\nstraipsnio 9 ar 10 dalyje numatytu atveju, privalo\natlyginti verslininkui proporcingai už paslaugas, suteiktas iki to momento, kai\nvartotojas pateikė verslininkui pranešimą apie sutarties atsisakymą. Suma,\nkurią vartotojas turi sumokėti verslininkui, apskaičiuojama proporcingai pagal\nsuteiktų paslaugų vertę vadovaujantis sutartyje nustatyta bendra kaina. Jeigu\nbendra kaina yra pernelyg didelė, proporcinga suma apskaičiuojama atsižvelgiant\nį suteiktų paslaugų rinkos vertę.\n10. Vartotojas neatlygina už\nsuteiktas paslaugas ar energijos tiekimą per sutarties atsisakymo laikotarpį,\njeigu:\n1) verslininkas nepateikė\nvartotojui informacijos apie teisę atsisakyti sutarties pagal šio kodekso 6.2287 straipsnio 1 dalies 7 punktą arba informacijos apie prekių grąžinimo išlaidas\npagal šio kodekso 6.2287 straipsnio 1 dalies 8 punktą arba\n2) vartotojas nepateikė\naiškaus prašymo pradėti teikti paslaugas arba tiekti energiją per sutarties\natsisakymo laikotarpį pagal šio kodekso 6.22810\nstraipsnio 9 ar 10 dalį.\n11. Dėl vartotojo teisės\natsisakyti sutarties įgyvendinimo negali vartotojui susidaryti jokių kitų šiame\nstraipsnyje ar šio kodekso 6.22812\nstraipsnyje nenumatytų išlaidų.\n12. Vartotojui įgyvendinus\nteisę atsisakyti nuotolinės sutarties arba ne prekybos patalpose sudarytos\nsutarties, automatiškai nutraukiamos papildomos sutartys be jokių išlaidų\nvartotojui, išskyrus išlaidas, kurios numatytos šiame straipsnyje ar šio\nkodekso 6.22812 straipsnyje. Papildomomis sutartimis laikomos sutartys,\npagal kurias vartotojas įsigyja prekių ar paslaugų, susijusių su nuotoline\nsutartimi ar su ne prekybos patalpose sudaryta sutartimi, o tas prekes tiekia\nar paslaugas teikia verslininkas ar kitas asmuo pagal susitarimą su verslininku.\nVartotojas privalo nedelsdamas pranešti raštu kitai sutarties šaliai apie\npapildomos sutarties nutraukimą ir pateikti duomenis apie nuotolinės sutarties\narba ne prekybos patalpose sudarytos sutarties atsisakymą. Atskiras vartotojo\npranešimas nereikalingas tais atvejais, kai papildoma sutartis buvo sudaryta su\ntuo pačiu verslininku, kuriam buvo pranešta apie sutarties atsisakymą pagal šio\nkodekso 6.22810 straipsnį.\n\n6.22812 straipsnis. Vartojimo sutarčių dėl\nskaitmeninio turinio teikimo ypatumai\n1. Vartojimo sutartimi dėl skaitmeninio turinio teikimo\nverslininkas įsipareigoja vartotojui suteikti patvariojoje\nlaikmenoje neįrašytą skaitmeninį turinį\n(duomenis, kurie kuriami ir pateikiami skaitmenine forma), o vartotojas\nįsipareigoja sumokėti kainą.\n2. Vartojimo sutartims dėl skaitmeninio turinio teikimo\ntaikomos šio skyriaus nuostatos, jeigu šiame kodekse ar kituose įstatymuose\nnenustatyta kitaip.\n3. Prieš sudarydamas vartojimo\nsutartį dėl skaitmeninio turinio teikimo, verslininkas kartu su šio kodekso 6.2286 straipsnio 1 dalyje arba 6.2287\nstraipsnio 1 dalyje nustatyta informacija privalo\nvartotojui suteikti informaciją apie:\n1) skaitmeninio turinio\nfunkcines savybes, įskaitant taikomas technines apsaugos priemones;\n2) skaitmeninio turinio\nsuderinamumą su technine ir programine įranga tiek, kiek verslininkas žino ar\nturi žinoti.\n4. Jeigu vartojimo\nsutartis dėl skaitmeninio turinio teikimo yra nuotolinė sutartis ar ne prekybos\npatalpose sudaryta sutartis, kurią įvykdyti vartotojas pageidauja nepasibaigus šio\nkodekso 6.22810 straipsnyje\nnustatytam sutarties atsisakymo terminui, verslininkas privalo sutarties\npatvirtinime vartotojui papildomai nurodyti, kad yra gautas vartotojo\nišankstinis aiškus sutikimas ir pripažinimas dėl teisės atsisakyti sutarties\npraradimo.\n5. Šio kodekso 6.22810\nstraipsnyje nustatytas sutarties atsisakymo terminas vartojimo\nsutartims dėl skaitmeninio turinio teikimo pradedamas\nskaičiuoti nuo sutarties sudarymo dienos.\n6. Šio kodekso 6.22810 straipsnio 2 dalies 13 punkte\nnumatytais atvejais vartotojas neturi teisės\natsisakyti sutarties dėl skaitmeninio turinio teikimo.\n7. Vartotojas neturi pareigos\nmokėti už viso ar dalies patvariojoje laikmenoje neįrašyto skaitmeninio turinio\nteikimą, kai:\n1) vartotojas iki šio kodekso 6.22810 straipsnyje\nnustatyto termino pabaigos nepateikė savo išankstinio aiškaus sutikimo dėl\nskaitmeninio turinio teikimo pradžios;\n2) vartotojas, pateikdamas\nsavo sutikimą dėl skaitmeninio turinio teikimo pradžios, nepripažino, kad\npraranda teisę atsisakyti sutarties;\n3) verslininkas nepateikė\nvartotojui patvirtinimo pagal šio straipsnio 4 dalį.\n\n6.22813\nstraipsnis. Prekių ir paslaugų kokybės ir saugos reikalavimai\n1. Vartotojams parduodamos\nprekės ir teikiamos paslaugos turi būti saugios ir tinkamos kokybės. Prekių ir paslaugų kokybės ir saugos reikalavimus nustato įstatymai ir kiti teisės aktai.\n2. Draudžiama parduoti prekes,\nkurių tinkamumo naudoti terminas pasibaigęs.\n\n6.22814 straipsnis.\nKokybės garantija (komercinė garantija)\n1. Kokybės garantija\n(komercinė garantija) – verslininko (pardavėjo ar gamintojo) įsipareigojimas\nvartotojui grąžinti sumokėtą prekės ar paslaugos kainą, pakeisti, sutaisyti\nprekę ar kitaip pašalinti prekės ar\npaslaugos trūkumus, kai prekė ar paslauga neatitinka\ngarantijos dokumente ar reklamoje, pateikiamoje sudarant sutartį ar iki jos\nsudarymo, numatytų sąlygų ar reikalavimų, kurie nesusiję su prekės ar paslaugos\natitiktimi sutarčiai.\n2. Kokybės garantija negali suvaržyti\nvartotojo teisių, nustatytų šio kodekso 6.363 straipsnyje.\n3. Kokybės garantija turi būti pateikta\nvalstybine kalba. Joje turi būti nurodyta, kad kokybės garantija nevaržo\nvartotojo teisių įsigijus netinkamos kokybės prekę ar paslaugą, taip pat\nkokybės garantijoje aiškiai ir suprantamai turi būti nurodytas garantijos teikėjo\npavadinimas ir buveinės adresas ir išdėstytos garantijos sąlygos, įskaitant\ntrukmę, taikymo teritoriją, informaciją, reikalingą reikalavimams dėl\ngarantijos pareikšti.\n4. Vartotojo reikalavimu kokybės garantija\nturi būti jam pateikiama raštu popieriuje arba kitoje jam prieinamoje\npatvariojoje laikmenoje.\n5. Vartotojas turi teisę reikalauti\ntaikyti kokybės garantiją neatsižvelgiant į tai, kad ji suteikta pažeidžiant\nšiame straipsnyje nustatytus reikalavimus.\n\n6.22815 straipsnis. Verslininko atsakomybė ir prievolės įvykdymas\nnatūra\nJeigu verslininkas neįvykdo\nsavo prievolių pagal vartojimo sutartį, nuostolių atlyginimas ar netesybų\nsumokėjimas neatleidžia verslininko nuo prievolės įvykdymo natūra.\n\n6.22816\nstraipsnis. Prekių ar paslaugų teikimas be vartotojo užsakymo\n1. Vartotojas, kuriam\nteikiamos jo neužsakytos prekės ar paslaugos, taip pat skaitmeninis turinys,\nneturi pareigos už tai mokėti. Vartotojas neturi patirti jokių papildomų\nišlaidų dėl neužsakytų prekių ar paslaugų, taip pat skaitmeninio turinio\ngavimo.\n2. Vartotojo, kuriam be jo\nužsakymo buvo perduotos prekės ar suteiktos paslaugos, neveikimas (tylėjimas)\nnelaikomas sutikimu pirkti.\n3. Pareiga įrodyti, kad vartotojas\nišreiškė valią sudaryti vartojimo sutartį (užsakė prekes ar paslaugas) tenka\nverslininkui.“\nStraipsnio pakeitimai:\nNr. XII-916,\n2014-06-05, paskelbta TAR 2014-06-16, i. k. 2014-07638"
    },
    {
      "provision_ref": "art5",
      "section": "5",
      "title": "5 straipsnis. 6.320 straipsnio 1 dalies",
      "content": "pakeitimas\nPakeisti 6.320\nstraipsnio 1 dalį ir ją išdėstyti taip:\n„1. Jeigu kas\nkita nenumatyta šiame kodekse arba pirkimo–pardavimo sutartyje, daiktų\natsitiktinio žuvimo ar jų sugedimo rizika pereina pirkėjui nuo to momento, nuo\nkurio pagal įstatymus ar sutartį pardavėjas laikomas tinkamai įvykdžiusiu savo\npareigą perduoti daiktus, neatsižvelgiant į nuosavybės teisės perėjimo\nmomentą.“"
    },
    {
      "provision_ref": "art6",
      "section": "6",
      "title": "6 straipsnis. 6.350 straipsnio pakeitimas",
      "content": "Pakeisti 6.350\nstraipsnį ir jį išdėstyti taip:\n„6.350 straipsnis.\nVartojimo pirkimo–pardavimo sutarties samprata\n1. Pagal vartojimo pirkimo–pardavimo\nsutartį pardavėjas – verslininkas įsipareigoja parduoti prekę pirkėjui –\nvartotojui, o pirkėjas įsipareigoja sumokėti kainą. Vartojimo sutartis, pagal\nkurią parduodama prekė ir paslauga, laikoma vartojimo pirkimo–pardavimo sutartimi.\n\n2. Lietuvos Respublikos\nVyriausybė ar jos įgaliota institucija tvirtina Mažmeninės prekybos taisykles.“"
    },
    {
      "provision_ref": "art7",
      "section": "7",
      "title": "7 straipsnis. 6.353 straipsnio pakeitimas",
      "content": "Pakeisti 6.353\nstraipsnį ir jį išdėstyti taip:\n„6.353 straipsnis.\nPardavėjo pareiga informuoti pirkėją\n1. Pardavėjas privalo suteikti\npirkėjui informaciją pagal šio kodekso 6.2286\narba 6.2287 straipsnį.\n2. Pardavėjas privalo nurodyti\nkiekvieno daikto ar vienos rūšies daiktų pardavimo kainą ir to daikto tinkamo\nstandartinio vieneto kainą. Pardavimo\nkaina yra galutinė daikto ar tam tikro\ndaiktų kiekio kaina, įskaitant visus mokesčius. Standartinio vieneto kaina yra\ngalutinė daikto vieno kilogramo, vieno litro, vieno metro, vieno kvadratinio\nmetro arba vieno kubinio metro kaina, įskaitant visus mokesčius.\n3. Daikto\npardavimo kaina ir standartinio vieneto kaina gali būti nenurodyta, kai\ndaiktai:\n1) pateikiami teikiant\npaslaugas;\n2) parduodami aukcionuose arba\ntai yra meno dirbiniai ir antikvariniai daiktai.\n4. Daikto standartinio vieneto\nkaina gali būti nenurodoma:\n1) daiktams, kurių kaina\nnepriklauso nuo jų svorio ar tūrio;\n2) jeigu ji sutampa su\npardavimo kaina;\n3) kitiems daiktams ar daiktų\ngrupėms, nurodytiems Prekių ženklinimo ir kainų nurodymo taisyklėse. Šias\ntaisykles tvirtina Lietuvos Respublikos Vyriausybė ar jos įgaliota institucija.\n5. Daiktams, kurie nėra iš\nanksto supakuoti ir kurių kiekis nustatomas vartotojo akivaizdoje, turi būti\nnurodyta tik daikto standartinio vieneto kaina.\n6. Pardavimo kaina ir\nstandartinio vieneto kaina turi būti aiški ir suprantama, lengvai įskaitoma ir\nlengvai atskiriama.\n7. Bet kokiu būdu reklamuojant\ndaiktą, jeigu nurodoma pardavimo kaina, turi būti nurodoma daikto standartinio\nvieneto kaina, išskyrus šio straipsnio 3 ir 4 dalyse nustatytas išimtis.\n8. Pirkėjas turi teisę iki\nsutarties sudarymo apžiūrėti daiktus ir pareikalauti, kad pardavėjas\ndalyvaujant pirkėjui patikrintų daiktus arba pademonstruotų, kaip juos naudoti,\njeigu tai yra įmanoma atsižvelgiant į daiktų pobūdį.\n9. Jeigu pardavėjas nesudarė\ngalimybės pirkėjui nedelsiant daiktų pardavimo vietoje gauti šio straipsnio 1–7\ndalyse nurodytą informaciją, pirkėjas turi teisę reikalauti iš pardavėjo\natlyginti nuostolius, atsiradusius dėl vengimo sudaryti sutartį, o kai sutartis\nsudaryta, – per protingą terminą vienašališkai nutraukti sutartį ir\npareikalauti grąžinti sumokėtą kainą ir atlyginti kitus nuostolius.\n10. Pardavėjas, nesudaręs\ngalimybės pirkėjui gauti atitinkamą informaciją apie daiktus, atsako už daiktų\ntrūkumus, atsiradusius po daiktų perdavimo pirkėjui, jeigu pirkėjas įrodo, kad\ntrūkumai atsirado dėl to, kad jis neturėjo atitinkamos informacijos.“"
    },
    {
      "provision_ref": "art8",
      "section": "8",
      "title": "8 straipsnis. 6.354",
      "content": "straipsnio pripažinimas netekusiu galios\n6.354 straipsnį pripažinti netekusiu\ngalios."
    },
    {
      "provision_ref": "art9",
      "section": "9",
      "title": "9 straipsnis. 6.357 straipsnio",
      "content": "pripažinimas netekusiu galios\n6.357 straipsnį pripažinti netekusiu galios."
    },
    {
      "provision_ref": "art10",
      "section": "10",
      "title": "10 straipsnis. 6.359 straipsnio pakeitimas",
      "content": "Pakeisti 6.359\nstraipsnį ir jį išdėstyti taip:\n„6.359 straipsnis. Daiktų\npardavimas su sąlyga juos pristatyti pirkėjui\n1. Jeigu vartojimo pirkimo–pardavimo\nsutartyje numatyta, kad daiktai turi būti pristatyti pirkėjui, pardavėjas\nprivalo pristatyti daiktus į pirkėjo nurodytą vietą, o kai ji nenurodyta, – į\npirkėjo gyvenamąją vietą.\n2. Pardavėjas privalo\npristatyti daiktus juos perduodamas pirkėjui arba perleisdamas jų valdymą jam\nne vėliau kaip per trisdešimt dienų nuo sutarties sudarymo, jeigu šalys\nnesusitaria kitaip.\n3. Sutartis laikoma įvykdyta\nnuo daiktų įteikimo pirkėjui, o kai pirkėjo nėra, – nuo jų įteikimo asmeniui,\nkuris pateikia kvitą ar kitokį dokumentą, patvirtinantį sutarties sudarymą ar\nteisę priimti pristatomus daiktus, jeigu sutartis nenumato ko kita.\n4. Jeigu pardavėjas neįvykdė\nsavo pareigos pristatyti daiktus per sutartyje ar šio straipsnio 2 dalyje\nnustatytą terminą, pirkėjas pateikia reikalavimą pristatyti daiktus per\npapildomą protingą terminą, atsižvelgdamas į aplinkybes. Jeigu pardavėjas\nnepristato daiktų per pirkėjo nustatytą papildomą terminą, pirkėjas turi teisę\nvienašališkai nutraukti sutartį.\n5. Šio straipsnio 4 dalis\nnetaikoma, jeigu pardavėjas atsisakė pristatyti daiktus arba jeigu pristatymas\nper sutartyje nustatytą terminą turi esminės reikšmės atsižvelgiant į visas su\nsutarties sudarymu susijusias aplinkybes, arba jeigu prieš sutarties sudarymą\npirkėjas pranešė pardavėjui, kad daiktų pristatymas per sutartyje nustatytą\nterminą turi esminės reikšmės. Šiais atvejais pardavėjui nepristačius daiktų\nper sutartyje ar šio straipsnio 2 dalyje nustatytą terminą, pirkėjas turi\nteisę nedelsdamas vienašališkai nutraukti sutartį.\n6. Kai sutartis nutraukiama,\npardavėjas nedelsdamas turi grąžinti pirkėjui visas jo sumokėtas sumas. Be to,\npirkėjas turi teisę pasinaudoti kitais šiame kodekse nustatytais pažeistų teisių gynimo būdais.“"
    },
    {
      "provision_ref": "art11",
      "section": "11",
      "title": "11 straipsnis. Kodekso papildymas 6.3591 straipsniu",
      "content": "Papildyti Kodeksą 6.3591\nstraipsniu:\n„6.3591\nstraipsnis. Rizikos perdavimas\nJeigu vartojimo pirkimo–pardavimo\nsutartyje numatytas daiktų gabenimas ir pardavėjas išsiunčia daiktus pirkėjui, daiktų atsitiktinio\nžuvimo ar sugedimo rizika pereina pirkėjui, kai jis ar jo nurodytas asmuo,\nišskyrus vežėją, priima daiktus. Jeigu daiktai perduodami vežėjui, kurį\npasirinko pirkėjas, o pardavėjas nesiūlė tokio pristatymo, šioje dalyje\nnumatyta rizika pereina pirkėjui, kai daiktai perduodami vežėjui.“"
    },
    {
      "provision_ref": "art12",
      "section": "12",
      "title": "12 straipsnis. 6.360 straipsnio",
      "content": "pripažinimas netekusiu galios\n6.360 straipsnį pripažinti netekusiu\ngalios."
    },
    {
      "provision_ref": "art13",
      "section": "13",
      "title": "13 straipsnis. 6.362 straipsnio 4 dalies pakeitimas",
      "content": "Pakeisti 6.362\nstraipsnio 4 dalį ir ją išdėstyti taip:\n„4. Daiktų keitimo ir\ngrąžinimo tvarka, taip pat nekeičiamų ir\nnegrąžinamų daiktų sąrašas nustatyti Mažmeninės\nprekybos taisyklėse.“"
    },
    {
      "provision_ref": "art14",
      "section": "14",
      "title": "14 straipsnis. 6.363 straipsnio pakeitimas",
      "content": "Pakeisti 6.363\nstraipsnį ir jį išdėstyti taip:\n„6.363\nstraipsnis. Daikto kokybė (atitiktis sutarčiai) ir pirkėjo teisės, kai jam\nparduotas netinkamos kokybės daiktas\n1. Laikoma, kad pardavėjas\nvisais atvejais garantuoja daiktų kokybę (garantija pagal įstatymą).\n2. Parduodamas daiktas turi\nbūti tinkamos kokybės, t. y. daikto savybės turi atitikti vartojimo pirkimo–pardavimo\nsutartį. Pardavėjas atsako pirkėjui už bet kokią daikto neatitiktį sutarčiai,\nesančią daikto perdavimo metu.\n3. Daikto savybės atitinka\nsutartį, jeigu:\n1) daiktas atitinka pardavėjo\npateiktą aprašymą ir turi tokias savybes kaip\nir daiktas, kurį pardavėjas pateikė kaip pavyzdį ar modelį;\n2) daiktas tinka naudoti tam,\nkam tokios rūšies daiktai paprastai naudojami;\n3) daiktas tinka naudoti pagal konkrečią paskirtį, apie kurią\npirkėjas pranešė pardavėjui sutarties sudarymo metu ir su kuria pardavėjas\nsutiko;\n4) daiktas atitinka kokybės rodiklius,\nkurie paprastai yra būdingi to paties\npobūdžio daiktams ir kurių pirkėjas gali pagrįstai tikėtis pagal daikto pobūdį\nir daikto gamintojo, jo\natstovo ar pardavėjo viešai paskelbtus pareiškimus, įskaitant reklamą ir daiktų\nženklinimą, dėl daikto konkrečių savybių.\n4. Pardavėjo neįpareigoja šio straipsnio 3\ndalies 4 punkte nurodyti vieši pareiškimai, jeigu jis įrodo, kad:\n1) apie atitinkamą pareiškimą nežinojo ir\nnegalėjo žinoti;\n2) pareiškimas buvo ištaisytas iki\nsutarties sudarymo momento;\n3) sprendimui pirkti daiktą pareiškimas\nnegalėjo turėti įtakos.\n5. Jeigu sutarties sudarymo metu pirkėjas\nžinojo arba negalėjo nežinoti apie tai, kad daiktas neatitinka sutarties, arba\njeigu ši neatitiktis atsirado dėl pirkėjo pateiktų medžiagų, laikoma, kad daiktas\nbuvo tinkamos kokybės.\n6. Jeigu pirkimo–pardavimo\nsutartyje numatytas daikto instaliavimas, įrengimas ar montavimas ir daiktą\ninstaliavo, įrengė ar sumontavo pardavėjas arba jo pasitelkti tretieji asmenys,\nbet koks dėl netinkamo daikto instaliavimo, įrengimo ar montavimo atsiradęs\ntrūkumas prilyginamas daikto kokybės trūkumui. Ši taisyklė taip pat taikoma ir\ntais atvejais, kai daiktą turi instaliuoti, įrengti ar montuoti pirkėjas ir\nnetinkamo instaliavimo, įrengimo ar montavimo priežastis yra instrukcijos\ntrūkumai.\n7. Pirkėjas, kuriam buvo\nparduotas netinkamos kokybės daiktas, savo pasirinkimu turi teisę per šio\nkodekso 6.338 straipsnyje nurodytą terminą:\n1) reikalauti iš pardavėjo\nnemokamai pašalinti daikto trūkumus (pataisyti daiktą);\n2) reikalauti iš pardavėjo\nnemokamai pakeisti netinkamos kokybės daiktą tinkamos kokybės daiktu;\n3) reikalauti iš pardavėjo atitinkamai sumažinti kainą;\n4) vienašališkai nutraukti\nsutartį ir pareikalauti sugrąžinti sumokėtą kainą.\n8. Pirkėjas neturi teisės nutraukti sutarties,\njeigu daikto trūkumas yra mažareikšmis. Pirkėjui nutraukus sutartį dėl daikto netinkamos kokybės,\npardavėjas privalo grąžinti sumokėtą kainą. Netinkamos kokybės daikto grąžinimo\nišlaidos tenka pardavėjui. Pardavėjas, grąžindamas pirkėjui sumokėtą kainą,\nneturi teisės iš jos išskaičiuoti sumą, kuria sumažėjo daikto vertė dėl jo\nnaudojimo ar daikto išvaizdos praradimo arba dėl kitokių aplinkybių.\n9. Visais atvejais pirkėjas\nturi teisę į nuostolių, atsiradusių dėl netinkamos kokybės prekės pardavimo, atlyginimą.\nNuostoliais laikomos ir prekės trūkumų pašalinimo išlaidos, jeigu, pardavėjui\nper protingą terminą jų nepašalinus, trūkumus pašalino pirkėjas ar jo\npasitelkti tretieji asmenys.\n10. Pardavėjas atsako už daikto trūkumus,\nkurie išaiškėja per dvejus metus nuo daikto perdavimo, jeigu įstatymai ar\nsutartis nenumato ilgesnio termino. Šiame straipsnyje nustatytoms pirkėjo\nteisėms taikomas dvejų metų ieškinio senaties terminas.\n11. Jeigu neįrodoma kitaip, daikto\ntrūkumai, išaiškėję per 6 mėnesius nuo daikto perdavimo, laikomi buvusiais\nperdavimo metu, išskyrus atvejus, kai tai yra nesuderinama su daikto ar jo\ntrūkumo pobūdžiu.“"
    },
    {
      "provision_ref": "art15",
      "section": "15",
      "title": "15 straipsnis. 6.365 straipsnio pripažinimas netekusiu galios",
      "content": "6.365 straipsnį\npripažinti netekusiu galios."
    },
    {
      "provision_ref": "art16",
      "section": "16",
      "title": "16 straipsnis. 6.366 straipsnio",
      "content": "pripažinimas netekusiu galios\n6.366 straipsnį pripažinti netekusiu\ngalios."
    },
    {
      "provision_ref": "art17",
      "section": "17",
      "title": "17 straipsnis. 6.367 straipsnio",
      "content": "pripažinimas netekusiu galios\n6.367 straipsnį pripažinti netekusiu\ngalios."
    },
    {
      "provision_ref": "art18",
      "section": "18",
      "title": "18 straipsnis. 6.368 straipsnio",
      "content": "pripažinimas netekusiu galios\n6.368 straipsnį pripažinti netekusiu\ngalios."
    },
    {
      "provision_ref": "art19",
      "section": "19",
      "title": "19 straipsnis. 6.383 straipsnio pakeitimas",
      "content": "Pakeisti 6.383 straipsnį ir jį išdėstyti\ntaip:\n„6.383 straipsnis. Energijos pirkimo–pardavimo sutarties samprata\n1. Pagal energijos (ar energijos išteklių)\npirkimo–pardavimo sutartį energijos tiekimo\nįmonė įsipareigoja patiekti abonentui per prijungtą energijos tiekimo tinklą\nsutartyje numatytos rūšies energijos kiekį, o abonentas įsipareigoja už\npatiektą energiją sumokėti ir laikytis sutartyje numatyto energijos vartojimo\nrežimo, užtikrinti jam priklausančių energijos tiekimo tinklų eksploatavimo\nsaugumą bei naudojamų prietaisų ir įrenginių tvarkingumą.\n2. Energijos pirkimo–pardavimo sutartis sudaroma su abonentu tik tuo\natveju, kai jis turi energiją naudojančius įrenginius ar nustatytus techninius\nreikalavimus atitinkančius vidaus tinklus, kurie yra prijungti prie energijos\ntiekimo tinklų, ir kai įrengti energijos apskaitos prietaisai. Kai tiesiami\nnauji energijos tiekimo tinklai, sudaromoms išankstinėms energijos pirkimo–pardavimo sutartims šios dalies reikalavimai\nnetaikomi. Teisės aktų nustatytais atvejais energijos pirkimo–pardavimo sutartis su abonentu gali būti sudaroma\nir tuo atveju, kai nėra tiesioginės šių energijos išteklių apskaitos tarp\nenergijos tiekėjo ir abonento.\n3. Energijos pirkimo–pardavimo sutartis\nyra viešoji sutartis (šio kodekso 6.161 straipsnis).\n4. Kai energijos pirkimo–pardavimo sutartis yra vartojimo sutartis, jai mutatis\nmutandis taikomos šio kodekso normos, reglamentuojančios vartojimo sutartis\nir vartojimo pirkimo–pardavimo sutartis.“"
    },
    {
      "provision_ref": "art20",
      "section": "20",
      "title": "20 straipsnis. 6.416 straipsnio pakeitimas",
      "content": "Pakeisti 6.416 straipsnį ir jį išdėstyti\ntaip:\n„6.416 straipsnis.\nDaiktų pirkimo–pardavimo išsimokėtinai ypatumai, kai pirkėjas yra vartotojas\nDaiktų pirkimo–pardavimo\nišsimokėtinai sutarčiai, kuri yra vartojimo sutartis, taikomos šio kodekso\nnormos, reglamentuojančios vartojimo sutartis.“"
    },
    {
      "provision_ref": "art21",
      "section": "21",
      "title": "21 straipsnis. 6.419 straipsnio pakeitimas ir papildymas",
      "content": "Pakeisti ir papildyti 6.419 straipsnį ir\njį išdėstyti taip:\n„6.419 straipsnis. Daiktų pirkimas–pardavimas aukciono būdu\n1. Daiktų pirkimas–pardavimas\naukciono būdu reiškia, kad daiktai siūlomi pirkti keliems asmenims per\ntarpininką – aukciono vedėją, o sutartis laikoma sudaryta su tuo pirkėju –\naukciono dalyviu, kuris pasiūlo didžiausią kainą už parduodamą daiktą.\n2. Viešasis aukcionas yra\npardavimo būdas, kai daiktai ar paslaugos siūlomi pirkti keliems asmenims,\nkurie asmeniškai dalyvauja aukcione arba kuriems suteikiama galimybė jame\nasmeniškai dalyvauti ir kurie viešai varžosi per aukciono vedėją, o sutartis\ndėl daiktų ar paslaugų pirkimo sudaroma su tuo aukciono dalyviu, kuris pasiūlo\ndidžiausią kainą.\n3. Aukcionas gali būti savanoriškas arba\npriverstinis. Varžytynių, kaip priverstinio aukciono, ypatumus nustato Civilinio\nproceso kodeksas.\n4. Valstybei ir savivaldybėms nuosavybės\nteise priklausančių daiktų pirkimui–pardavimui\naukciono būdu šio skirsnio taisyklės taikomos tiek, kiek kiti įstatymai\nnenumato ko kita.\n5. Kai, įvykus aukcionui,\nsutartį sudaro verslininkas ir vartotojas, šiai sutarčiai taikomos vartojimo sutartis reglamentuojančios normos, jeigu\nkiti įstatymai nenustato ko kita. Sudarant sutartį\nviešojo aukciono būdu, šio kodekso 6.2287 straipsnio 1 dalies 2 ir 3 punktuose nurodyta informacija gali būti\npateikiama apie aukciono vedėją.“"
    },
    {
      "provision_ref": "art22",
      "section": "22",
      "title": "22 straipsnis. 6.672 straipsnio pakeitimas",
      "content": "Pakeisti 6.672 straipsnį ir jį išdėstyti\ntaip:\n„6.672 straipsnis. Vartojimo rangos\nsutarties samprata\n1. Pagal vartojimo rangos sutartį\nrangovas, kuris yra verslininkas, įsipareigoja pagal užsakovo, kuris yra\nvartotojas, užsakymą atlikti tam tikrą darbą, skirtą tenkinti buitinius ar\nasmeninius užsakovo ar jo šeimos poreikius, o užsakovas įsipareigoja priimti\ndarbo rezultatą ir už jį sumokėti.\n2. Vartojimo rangos sutarčiai taikomos šio\nkodekso normos, reglamentuojančios vartojimo sutartis.“"
    },
    {
      "provision_ref": "art23",
      "section": "23",
      "title": "23 straipsnis. 6.716 straipsnio 4 dalies pakeitimas",
      "content": "Pakeisti 6.716 straipsnio 4 dalį ir ją\nišdėstyti taip:\n„4.\nVartojimo paslaugų sutarčiai taikomos šio kodekso normos, reglamentuojančios\nvartojimo sutartis.“"
    },
    {
      "provision_ref": "art24",
      "section": "24",
      "title": "24 straipsnis. Kodekso priedo papildymas",
      "content": "Papildyti Kodekso priedą ir jį išdėstyti\ntaip:\n\n„Lietuvos\nRespublikos\ncivilinio\nkodekso\npriedas\n\nĮGYVENDINAMI EUROPOS SĄJUNGOS TEISĖS AKTAI\n\n1. 1993\nm. balandžio 5 d. Tarybos direktyva 93/13/EEB dėl nesąžiningų sąlygų sutartyse\nsu vartotojais (OL 2004 m. specialusis\nleidimas, 15 skyrius, 2 tomas, p. 288).\n2. 1998 m. vasario 16 d. Europos\nParlamento ir Tarybos direktyva 98/6/EB dėl vartotojų apsaugos žymint\nvartotojams siūlomų prekių kainas (OL\n2004 m. specialusis leidimas, 15 skyrius, 4 tomas, p. 32).\n3. 1999\nm. gegužės 25 d. Europos Parlamento ir Tarybos direktyva 1999/44/EB dėl\nvartojimo prekių pardavimo ir susijusių garantijų tam tikrų aspektų (OL 2004 m. specialusis leidimas, 15 skyrius, 4\ntomas, p. 223).\n4. 2009 m. sausio 14 d. Europos Parlamento\nir Tarybos direktyva 2008/122/EB dėl vartotojų apsaugos, susijusios su kai\nkuriais pakaitinio naudojimosi, ilgalaikio atostogų produkto, perpardavimo ir\nkeitimosi sutarčių aspektais (OL 2009 L\n33, p. 10).\n5. 2011 m. spalio 25 d.\nEuropos Parlamento ir Tarybos direktyva 2011/83/ES dėl vartotojų teisių, kuria\niš dalies keičiamos Tarybos direktyva 93/13/EEB ir Europos Parlamento ir\nTarybos direktyva 1999/44/EB bei panaikinamos Tarybos direktyva 85/577/EEB ir\nEuropos Parlamento ir Tarybos direktyva 97/7/EB (OL 2011 L 304, p. 64).“"
    },
    {
      "provision_ref": "art25",
      "section": "25",
      "title": "25 straipsnis. Įstatymo įsigaliojimas ir įgyvendinimas",
      "content": "1. Šis įstatymas, išskyrus 26 ir 27\nstraipsnius, įsigalioja 2014 m. birželio 13 d.\n2. Šio įstatymo nuostatos taikomos\nsutartims, sudarytoms įsigaliojus šiam įstatymui."
    },
    {
      "provision_ref": "art26",
      "section": "26",
      "title": "26 straipsnis. Pasiūlymai Lietuvos Respublikos Vyriausybei",
      "content": "Lietuvos Respublikos Vyriausybė ar jos\nįgaliotos institucijos pagal kompetenciją iki šio įstatymo įsigaliojimo priima\nšio įstatymo įgyvendinamuosius teisės aktus."
    },
    {
      "provision_ref": "art27",
      "section": "27",
      "title": "27 straipsnis. Informacijos teikimas Europos Komisijai",
      "content": "Lietuvos Respublikos teisingumo\nministerija teikia Europos Komisijai 2011 m. spalio\n25 d. Europos Parlamento ir Tarybos direktyvoje 2011/83/ES numatytą informaciją\napie šios direktyvos įgyvendinimą Lietuvos Respublikoje.\n\nSkelbiu šį Lietuvos Respublikos Seimo\npriimtą įstatymą.\n\nRESPUBLIKOS\nPREZIDENTĖ                                              DALIA GRYBAUSKAITĖ"
    }
  ],
  "definitions": [
    {
      "term": "Vartotojas",
      "definition": "fizinis asmuo, su savo verslu, prekyba, amatu ar profesija nesusijusiais\ntikslais (vartojimo tikslais) siekiantis sudaryti ar sudarantis sutartis.",
      "source_provision": "art4"
    },
    {
      "term": "Verslininkas",
      "definition": "fizinis\nasmuo arba juridinis asmuo ar kita organizacija, ar jų padalinys, savo\nprekybos, verslo, amato arba profesijos tikslais siekiantys sudaryti ar\nsudarantys sutartis, įskaitant asmenis, veikiančius verslininko vardu arba jo\nnaudai. Juridinis asmuo gali būti laikomas verslininku neatsižvelgiant į jo\ndalyvių teisinę formą.\n4. Šiame skyriuje\npreke laikomas materialus kilnojamasis daiktas, išskyrus daiktus, kurie yra\nrealizuojami Civilinio proceso kodekso nustatyta tvarka vykdymo proceso metu,\nir kitas įstatymų nustatytas išimtis. Elektros energija, vanduo ir\ngamtinės dujos taip pat laikomi prekėmis, jeigu parduodamas jų ribotas tūris\narba nustatytas kiekis. Šio kodekso 6.2284\nstraipsnio tikslais preke laikomas ir nekilnojamasis daiktas, taip pat šilumos\nir elektros energija, vanduo, gamtinės dujos.\n\n6.2282 straipsnis. Draudimas atsisakyti vartotojų teisių ar\njas apriboti. Vartotojų teisių apsauga\n1. Vartotojai negali atsisakyti šiame\nkodekse jiems nustatytų teisių. Vartojimo sutarčių sąlygos, kurios tiesiogiai\nar netiesiogiai panaikina ar apriboja šiame kodekse nustatytas vartotojų\nteises, negalioja.\n2. Kai\nverslininkas pažeidžia vartotojo teises, vartotojas turi teisę įstatymų\nnustatyta tvarka kreiptis dėl pažeistų jo teisių gynimo į vartotojų teisių\napsaugos institucijas ar teismą.\n3. Vartotojų teisių apsaugos institucijas ir vartotojų\nteisių gynimo tvarką nustato įstatymai.\n4. Verslininkui draudžiama vykdyti\nvartotojams nesąžiningą komercinę veiklą. Nesąžiningos komercinės veiklos rūšis\nir atvejus nustato įstatymai.\n\n6.2283\nstraipsnis. Vartojimo sutartis reglamentuojančių\nnormų taikymas\n1. Šio skyriaus nuostatos taikomos visoms\nvartojimo sutartims, išskyrus šiame straipsnyje nustatytas išimtis.\n2. Šio skyriaus, išskyrus 6.2284 straipsnį, nuostatos netaikomos\nšioms sutartims:\n1) notarinės formos sutartims;\n2) sutartims dėl socialinių paslaugų;\n3) sutartims dėl sveikatos\npriežiūros paslaugų;\n4) sutartims dėl finansinių\npaslaugų;\n5) statybos rangos sutartims\ndėl naujo statinio statybos ar statinio rekonstrukcijos;\n6) gyvenamosios patalpos\nnuomos sutartims;\n7) pakaitinio naudojimosi patalpomis, ilgalaikio atostogų\nprodukto, perpardavimo arba keitimosi sutartims (šio kodekso 6.369, 6.370\nstraipsniai);\n8) turizmo paslaugų teikimo\nsutartims (šio kodekso 6.747–6.755 straipsniai);\n9) sutartims dėl dažno ir\nreguliaraus maisto produktų, gėrimų ar kitų prekių, skirtų einamajam vartojimui\nnamų ūkyje, tiekimo vartotojui;\n10) sutartims, sudarytoms\nnaudojant prekybos automatus arba automatizuotose prekybos patalpose;\n11) sutartims, sudarytoms su\nryšių paslaugų teikėjais naudojantis taksofonais arba kitais viešaisiais\nmokamaisiais telefonais dėl jų naudojimo, ir sutartims, sudarytoms dėl\nvartotojo vienkartinio pasinaudojimo telefono, interneto ar fakso ryšiu;\n12) sutartims dėl azartinių\nlošimų, loterijos ar kitokių žaidimų,\ngrindžiamų rizika ar atsitiktinumu;\n13) sutartims dėl keleivių\nvežimo, išskyrus šio kodekso 6.2285\nstraipsnio 3 dalį ir\n6.2288 straipsnio 3 dalį.\n3. Šio skyriaus\nnormos, reglamentuojančios vartotojų teisių apsaugą, taip pat taikomos šiais\natvejais:\n1) kai fizinis asmuo sudaro\nsutartį dvigubo naudojimo tikslais, t. y. vartojimo ir verslo tikslais, tačiau,\natsižvelgiant į visas su sutartimi susijusias aplinkybes, verslo tikslai\nnevyrauja;\n2) kai fizinis asmuo faktiškai\nnaudojasi preke ar faktiškai gauna paslaugą vartojimo tikslais ir už ją sumoka,\nnors sutartį su verslininku sudarė fiziniam asmeniui atstovaujantis viešasis\njuridinis asmuo.\n\n6.2284\nstraipsnis. Vartojimo sutarčių nesąžiningos sąlygos\n1. Vartotojas turi teisę\nteismo tvarka reikalauti pripažinti negaliojančiomis vartojimo sutarties\nnesąžiningas sąlygas.\n2. Nesąžiningomis laikomos\nvartojimo sutarčių sąlygos, kurios šalių nebuvo individualiai aptartos ir\nkuriomis dėl sąžiningumo reikalavimo pažeidimo iš esmės pažeidžiama šalių\nteisių ir pareigų pusiausvyra vartotojo nenaudai. Preziumuojama, kad\nnesąžiningos yra sutarties sąlygos, kuriomis:\n1) panaikinama arba apribojama\nverslininko civilinė atsakomybė už žalą, padarytą dėl vartotojo gyvybės\natėmimo, sveikatos sužalojimo, ar už žalą, padarytą vartotojo turtui;\n2) netinkamai panaikinamos\narba apribojamos vartotojo teisės verslininko ar kitos šalies atžvilgiu tuo\natveju, kai verslininkas visiškai ar iš dalies neįvykdo ar netinkamai įvykdo\nbet kokius sutartyje numatytus įsipareigojimus;\n3) numatoma, kad vartotojas\nprivalo vykdyti sutarties sąlygas, o verslininko pareiga vykdyti šią sutartį\npriklauso nuo kitų sąlygų, kurių įvykdymas priklauso tik nuo verslininko\nvalios;\n4) verslininkui suteikiama\nteisė negrąžinti vartotojui iš šio gautų sumų, kai vartotojas nusprendžia\nnesudaryti sutarties ar jos nevykdyti, ir nenumatoma vartotojo teisė gauti iš\nverslininko tokio pat dydžio sumas, kai verslininkas vienašališkai nutraukia\nsutartį;\n5) nustatoma neproporcingai\ndidelė vartotojo civilinė atsakomybė už sutarties neįvykdymą ar netinkamą\nįvykdymą;\n6) verslininkui suteikiama\nteisė vienašališkai nutraukti sutartį ar bet kada savo nuožiūra jos atsisakyti,\no vartotojui ši teisė nesuteikiama arba verslininkui suteikiama teisė\nnegrąžinti iš vartotojo iki sutarties įvykdymo gautų sumų, kai verslininkas\nvienašališkai nutraukia sutartį ar jos atsisako;\n7) verslininkui suteikiama\nteisė be pakankamo pagrindo vienašališkai nutraukti neterminuotą sutartį, apie\nnumatomą sutarties nutraukimą iš anksto tinkamai neįspėjus vartotojo;\n8) verslininkui suteikiama\nteisė vienašališkai automatiškai pratęsti terminuotą sutartį arba numatomas\nneprotingai trumpas laikas, per kurį vartotojas turi pareikšti savo nuomonę dėl\nsutarties pratęsimo, arba kad apie savo sutikimą ar nesutikimą pratęsti sutartį\nvartotojas turi pranešti neprotingai anksti;\n9) vartotojas įpareigojamas\nvykdyti sutarties sąlygas, su kuriomis jis neturėjo realios galimybės\nsusipažinti iki sutarties sudarymo;\n10) verslininkui suteikiama\nteisė vienašališkai be sutartyje numatyto ar pakankamo pagrindo keisti\nsutarties sąlygas;\n11) verslininkui suteikiama\nteisė be pakankamo pagrindo vienašališkai pakeisti bet kokias prekių ar\npaslaugų savybes;\n12) verslininkui suteikiama\nteisė prekių perdavimo ar paslaugų teikimo metu vienašališkai nustatyti jų\nkainas arba teisė vienašališkai padidinti kainą be vartotojo teisės atsisakyti\nsutarties, jeigu galutinė kaina yra didesnė už sutartyje nustatytąją. Ši\nnuostata netaikoma sutartims dėl vertybinių popierių, kitų finansinių\ndokumentų, taip pat dėl daiktų perleidimo ir paslaugų teikimo, kai kaina yra\nsusijusi su biržų kursų ar indeksų svyravimais ir jos nekontroliuoja\nverslininkas, ir užsienio valiutos, kelionės čekių ar užsienio valiuta\nišreikštų tarptautinių pašto perlaidų pirkimo–pardavimo sutartims;\n13) verslininkui suteikiama\nteisė vienašališkai spręsti, ar pateiktos prekės arba suteiktos paslaugos\natitinka sutarties reikalavimus;\n14) verslininkui suteikiama\nišimtinė teisė aiškinti sutartį;\n15) ribojama verslininko\npareiga vykdyti jo atstovų prisiimtus įsipareigojimus arba nustatoma, kad ši\npareiga priklauso nuo tam tikrų sąlygų;\n16) vartotojas įpareigojamas\nįvykdyti visus įsipareigojimus verslininkui net ir tuo atveju, kai šis neįvykdo\nsavųjų arba nevisiškai juos įvykdo;\n17) verslininkui suteikiama\nteisė be vartotojo sutikimo perleisti savo teises ir prievoles, atsirandančias\niš sutarties, kai tai gali sumažinti vartotojui teikiamas garantijas;\n18) panaikinama arba suvaržoma\nvartotojo teisė pareikšti ieškinį ar pasinaudoti kitais pažeistų teisių gynimo\nbūdais (nustatomas išimtinis teritorinis\nteismingumas spręsti ginčą verslininko buveinės vietos teismui, reikalaujama perduoti spręsti ginčus tik arbitražui,\napribojamas įrodymų panaudojimas, įrodinėjimo pareiga perkeliama vartotojui ir\npan.).\n3. Teismas gali pripažinti\nnesąžiningomis ir kitokias vartojimo sutarties sąlygas, jeigu jos atitinka šio\nstraipsnio 2 dalyje nustatytus kriterijus. Pareiga įrodyti, kad šio straipsnio\n2 dalyje numatyta sutarties sąlyga nėra nesąžininga, tenka verslininkui.\n4. Pagal šio straipsnio 2 dalį\nindividualiai neaptartomis laikomos vartojimo sutarties sąlygos, kurių\nparengimui negalėjo daryti įtakos vartotojas, ypač jeigu tos sąlygos nustatytos\niš anksto verslininko parengtoje standartinėje sutartyje. Jeigu iš anksto\nparengtoje standartinėje sutartyje tam tikros sąlygos buvo aptartos\nindividualiai, šio straipsnio taisyklės taikomos kitoms tos sutarties sąlygoms.\nPareiga įrodyti, kad tam tikra vartojimo sutarties sąlyga buvo aptarta\nindividualiai, tenka verslininkui.\n5. Ar vartojimo sutarties\nsąlyga nesąžininga, turi būti vertinama atsižvelgiant į sutartyje nurodytų\nprekių ar paslaugų prigimtį ir visas sutarties sudarymo metu buvusias ir jos\nsudarymui turėjusias įtakos aplinkybes, ir visas kitas tos sutarties ar kitos\nsutarties, nuo kurios ji priklauso, sąlygas.\n6. Bet kuri vartojimo sutarties rašytinė sąlyga turi būti\nišreikšta aiškiai ir suprantamai. Šio reikalavimo neatitinkančios sąlygos\nlaikomos nesąžiningomis. Kai kyla abejonių dėl vartojimo sutarties sąlygų\nturinio, sutarties sąlygos turi būti aiškinamos vartotojų naudai. Ši taisyklė\nnetaikoma kolektyvinio vartotojų interesų gynimo atvejais, kai siekiama\nparengtas standartines sutarčių sąlygas uždrausti toliau naudoti.\n7. Vartojimo sutarties dalyką\napibūdinančios sąlygos, taip pat su parduotos prekės ar suteiktos paslaugos ir\njų kainos atitikimu susijusios sąlygos neturi būti vertinamos nesąžiningumo\npožiūriu, jeigu jos išreikštos aiškiai ir suprantamai.\n8. Kai teismas sutarties\nsąlygą (sąlygas) pripažįsta nesąžininga (nesąžiningomis), ši sąlyga (šios\nsąlygos) negalioja nuo sutarties sudarymo, o likusios sutarties sąlygos šalims\nlieka privalomos, jeigu toliau vykdyti sutartį galima panaikinus nesąžiningas\nsąlygas.\n9. Bylą\nnagrinėjantis teismas turi pareigą vartojimo sutarčių sąlygų atitiktį\nnesąžiningumo kriterijams vertinti ex officio.\n10. Vartotojų teises ginančios\ninstitucijos turi teisę įstatymų nustatyta tvarka kontroliuoti vartojimo\nsutarčių standartines sąlygas ir ginčyti vartojimo sutarčių nesąžiningas\nsąlygas.\n\n6.2285\nstraipsnis. Kaina ir kiti mokėjimai\n1. Vartotojas privalo sumokėti\nverslininkui už prekes ar paslaugas vartojimo sutartyje ar pagal ją nustatytą\nkainą, jeigu ko kita nenumatyta sutartyje ar įstatymuose.\n2. Kai vartojimo sutartyje\nnumatytas išankstinis kainos sumokėjimas, bet vartotojas per sutartyje\nnustatytą terminą kainos nesumoka, laikoma, kad vartotojas atsisakė sutarties,\njeigu sutartyje nenumatyta ko kita.\n3. Prieš sudarydamas vartojimo\nsutartį, verslininkas turi gauti aiškų vartotojo sutikimą dėl kiekvieno\npapildomo mokesčio, numatyto prie kainos. Jeigu verslininkas negavo aiškaus\nvartotojo sutikimo, bet numanė jį iš išankstinių teiginių, su kuriais\nvartotojas, norėdamas išvengti papildomų mokesčių, turėjo nesutikti, vartotojas\nturi teisę tokius mokesčius susigrąžinti.\n4. Vartojimo sutarties\nsudarymo išlaidos tenka vartotojui tik tuo atveju, kai sutarties sudarymo metu\nverslininkas jas atskirai aptarė su vartotoju ir gavo jo aiškų sutikimą dėl šių\nišlaidų apmokėjimo.\n5. Verslininkas, suteikiantis\nvartotojui galimybę susisiekti su juo dėl sudarytos sutarties naudojantis\ntelefono ryšio paslaugomis, negali naudoti telefono ryšio numerio, kuriuo\nskambinant būtų taikoma didesnė telefono ryšio paslaugų kaina, negu nustatyta\nvartotojo ir telefono ryšio paslaugų teikėjo sutartyje. Verslininkas, pažeidęs\nšią pareigą, turi atlyginti dėl to vartotojo patirtas išlaidas.\n\n6.2286\nstraipsnis. Bendrieji vartotojų teisės į informaciją reikalavimai\n1. Prieš sudarydamas vartojimo\nsutartį, kuri nėra nuotolinė ar ne prekybos patalpose sudaroma sutartis,\nverslininkas privalo aiškiai ir suprantamai suteikti vartotojui būtiną,\nteisingą, išsamią ir neklaidinančią informaciją. Informacija vartotojui turi\nbūti suteikta valstybine kalba. Verslininkas ženklindamas prekes ar kitokiu\nbūdu privalo vartotojui suteikti šią informaciją, jeigu ji nėra akivaizdi iš\nkonteksto:\n1) prekės ar paslaugos\npagrindinės savybės (atsižvelgiant į informavimo priemones ir prekę ar\npaslaugą);\n2) duomenys apie verslininką\n(vardas ir pavardė ar pavadinimas, buveinės adresas, telefono ryšio numeris);\n3) bendra prekių ar paslaugų\nkaina, į kurią įskaičiuoti mokesčiai, arba kai dėl prekių arba paslaugų\npobūdžio kaina pagrįstai negali būti iš anksto apskaičiuota, metodas, pagal\nkurį ši kaina apskaičiuojama, ir, jeigu reikalinga, visos papildomos vežimo,\npristatymo ir pašto išlaidos, arba kai šios papildomos išlaidos dėl pagrįstų\npriežasčių negali būti iš anksto apskaičiuotos, informacija apie tai, kad gali\ntekti jas apmokėti;\n4) jeigu reikalinga,\napmokėjimo, pristatymo, sutarties vykdymo tvarka, prekių pristatymo ar paslaugų\nsuteikimo terminas, verslininko atliekamo vartotojų skundų nagrinėjimo tvarka;\n5) garantija pagal įstatymą,\ntinkamumo naudoti terminas, garantinio aptarnavimo ir kokybės garantijos\n(komercinės garantijos) sąlygos, jeigu reikalinga;\n6) jeigu reikalinga, sutarties\ntrukmė, o kai sutartis neterminuota ar pratęsiama automatiškai, – sutarties\nnutraukimo sąlygos.\n2. Įstatymuose ir Mažmeninės\nprekybos taisyklėse gali būti nustatyta reikalavimų dėl papildomos\ninformacijos, kurią būtina suteikti vartotojams prieš sudarant vartojimo sutartis\ndėl tam tikrų rūšių prekių ar paslaugų, teikimo.\n3. Šis straipsnis netaikomas\nsmulkioms buitinėms sutartims, kurios įvykdomos iš karto po jų sudarymo.\n4. Pareiga įrodyti, kad\ninformacija pagal šį straipsnį yra suteikta vartotojui, tenka verslininkui.\n5. Verslininkas, neįvykdęs\narba netinkamai įvykdęs pareigą suteikti informaciją vartotojui, turi atlyginti\ndėl to vartotojo patirtus nuostolius.\n\n6.2287 straipsnis. Vartotojų teisė į informaciją, kai\nsudaromos nuotolinės sutartys ir ne prekybos patalpose sudaromos sutartys\n1. Prieš sudarydamas nuotolinę\nsutartį ar ne prekybos patalpose sudaromą sutartį, verslininkas privalo aiškiai\nir suprantamai suteikti vartotojui šią informaciją:\n1) pagrindinės prekės ar\npaslaugos savybės (atsižvelgiant į informavimo priemones ir prekę ar paslaugą);\n2) duomenys apie verslininką\n(vardas ir pavardė ar pavadinimas, juridinio asmens teisinė forma);\n3) verslininko buveinės\nadresas, telefono ryšio, fakso numeriai ir, jei turi, elektroninio pašto\nadresas, kuriais vartotojas gali susisiekti su verslininku, adresas, kuriuo\nvartotojas gali pateikti skundus, ir, jeigu reikalinga, duomenys apie\nverslininką, kurio vardu veikiama (vardas ir pavardė ar pavadinimas, buveinės\nadresas);\n4) bendra prekių ar paslaugų\nkaina, į kurią įskaičiuoti mokesčiai, arba kai dėl prekių arba paslaugų\npobūdžio kaina pagrįstai negali būti iš anksto apskaičiuota, metodas, pagal\nkurį ši kaina apskaičiuojama, ir, jeigu reikalinga, visos papildomos vežimo,\npristatymo, pašto ir kitos išlaidos, arba kai šios papildomos išlaidos dėl\npagrįstų priežasčių negali būti iš anksto apskaičiuotos, informacija apie tai,\nkad gali tekti jas apmokėti. Kai sudaroma neterminuota sutartis arba sutartis,\nkurioje numatytas periodinių įmokų mokėjimas, bendrą kainą sudaro visos tam\ntikro sąskaitos pateikimo laikotarpio išlaidos. Jeigu pagal sutartį turi būti\nmokamas fiksuotas mokestis, bendra kaina taip pat reiškia visas mėnesio\nišlaidas. Jeigu visos išlaidos negali būti iš anksto pagrįstai apskaičiuotos,\nturi būti nurodytas metodas, pagal kurį apskaičiuojama kaina;\n5) naudojimosi ryšio\npriemonėmis sudarant sutartį išlaidos, jeigu jos apskaičiuojamos ne pagal\nbazinius (įprastus) dydžius;\n6) apmokėjimo, pristatymo,\nsutarties vykdymo tvarka, prekių pristatymo ar paslaugų suteikimo terminas ir,\njeigu reikalinga, verslininko atliekamo vartotojų skundų nagrinėjimo tvarka;\n7) teisė atsisakyti sutarties:\nšios teisės įgyvendinimo sąlygos, terminas ir tvarka pagal šio kodekso 6.22810\nstraipsnį, taip pat pavyzdinė sutarties atsisakymo forma arba informacija, kad\nvartotojas neturi teisės atsisakyti sutarties pagal šio kodekso 6.22810 straipsnį, arba, jei reikalinga, aplinkybės, kuriomis\nvartotojas praranda teisę atsisakyti sutarties;\n8) jeigu reikalinga,\ninformacija, kad vartotojas, atsisakęs sutarties, turi padengti prekių\ngrąžinimo išlaidas, o nuotolinių sutarčių atvejais – prekių grąžinimo išlaidas,\njei prekės dėl savo pobūdžio paprastai negali būti grąžintos paštu;\n9) informacija, kad\nvartotojas, atsisakęs sutarties pagal šio kodekso 6.22810 straipsnio\n9 ar 10 dalį, turi sumokėti verslininkui pagrįstas išlaidas pagal šio kodekso 6.22811 straipsnio 9 dalį;\n10) prekės garantija pagal\nįstatymą;\n11) jeigu reikalinga,\nvartotojų aptarnavimas, jiems teikiamos paslaugos po sutarties sudarymo ir\nkokybės garantija (komercinė garantija) bei jų sąlygos;\n12) jeigu reikalinga,\nverslininkui taikomas elgesio kodeksas ir informacija, kaip su juo galima\nsusipažinti;\n13) jeigu reikalinga,\nsutarties trukmė, o kai sutartis neterminuota ar pratęsiama automatiškai, –\nsutarties nutraukimo sąlygos;\n14) jeigu reikalinga, minimali\nsutarties galiojimo trukmė;\n15) jeigu reikalinga, užstatai\nar kitos finansinės garantijos, kurias vartotojas turi pateikti ar sumokėti\nverslininko reikalavimu, ir jų taikymo sąlygos;\n16) jeigu reikalinga, galimybė\npateikti skundą ar reikalauti žalos atlyginimo ne teismo tvarka ir\npasinaudojimo ja sąlygos.\n2. Šio straipsnio 1 dalies 7,\n8 ir 9 punktuose nurodyta informacija gali būti vartotojui suteikta pateikiant\nužpildytą pavyzdinę informacijos apie sutarties atsisakymą formą. Šią formą tvirtina Lietuvos Respublikos Vyriausybė ar jos\nįgaliota institucija. Jeigu verslininkas pateikė\nvartotojui tinkamai užpildytą pavyzdinę informacijos apie sutarties atsisakymą\nformą, laikoma, kad verslininkas tinkamai įvykdė šio straipsnio 1 dalies 7, 8\nir 9 punktuose nustatytus informacijos teikimo reikalavimus.\n3. Šio straipsnio 1 dalyje\nnurodyta informacija yra neatskiriama nuotolinės sutarties ar ne prekybos\npatalpose sudarytos sutarties dalis. Ši informacija gali būti keičiama tik\nsutarties šalių aiškiu susitarimu.\n4. Jeigu verslininkas tinkamai\nneįvykdė reikalavimo suteikti vartotojui šio straipsnio 1 dalies 4 punkte\nnurodytą informaciją apie papildomus mokesčius ar kitas išlaidas arba šio\nstraipsnio 1 dalies 8 punkte nurodytą informaciją apie prekių grąžinimo\nišlaidas, vartotojas neprivalo mokėti šių mokesčių ar išlaidų.\n5. Pareiga įrodyti, kad pagal\nšį straipsnį informacija yra suteikta vartotojui, tenka verslininkui.\n6. Kituose įstatymuose gali\nbūti nustatyta papildomų informacijos teikimo reikalavimų atskirų rūšių\nnuotolinėms sutartims ar ne prekybos patalpose sudarytoms sutartims.\n\n6.2288\nstraipsnis. Nuotolinės sutartys\n1. Nuotolinė\nsutartis yra verslininko ir vartotojo sutartis, sudaroma pagal organizuotą\nnuotolinio pirkimo–pardavimo ar paslaugų teikimo sistemą, verslininkui ir\nvartotojui fiziškai nesant kartu vienoje vietoje ir iki sutarties sudarymo bei\nsutarties sudarymo metu naudojant tik ryšio priemones.\n2. Sudarydamas nuotolinę\nsutartį, verslininkas privalo suteikti vartotojui šio kodekso 6.2287 straipsnio 1\ndalyje nurodytą informaciją aiškia ir suprantama kalba arba sudaryti sąlygas\nvartotojui tinkamai susipažinti su ta informacija, atsižvelgdamas į naudojamas\nryšio priemones. Patvariojoje laikmenoje pateikiama informacija turi būti\nįskaitoma.\n3. Jeigu pagal elektroninėmis\npriemonėmis sudaromą nuotolinę sutartį vartotojas turi prievolę sumokėti,\nverslininkas aiškiai, pastebimu būdu ir prieš pat vartotojo užsakymo pateikimą\nprivalo supažindinti vartotoją su šio kodekso 6.2287 straipsnio 1 dalies 1, 4, 13 ir\n14 punktuose nurodyta informacija. Verslininkas privalo užtikrinti, kad\nvartotojas, pateikdamas savo užsakymą, aiškiai patvirtintų, kad po užsakymo\npateikimo vartotojui atsiranda prievolė sumokėti. Jeigu pateikiant užsakymą\nreikia paspausti mygtuką ar naudoti panašią funkciją, mygtukas ar panaši\nfunkcija turi būti pažymėti taip, kad būtų lengvai įskaitoma (suprantama), t.\ny. pateikti tik žodžiai „užsakymas su prievole sumokėti“ ar panaši nedviprasmiška\nformuluotė, nurodanti, kad pateikus užsakymą vartotojui atsiranda prievolė\nsumokėti verslininkui. Jeigu verslininkas pažeidžia šį reikalavimą, iš\nnuotolinės sutarties vartotojui mokėjimo prievolė neatsiranda.\n4. Jeigu nuotolinė sutartis\nsudaroma ryšio priemonėmis, kurias naudojant nėra pakankamai vietos ar laiko\ninformacijai pateikti, verslininkas prieš sutarties sudarymą privalo šiomis\npriemonėmis pateikti bent šio kodekso 6.2287 straipsnio 1 dalies 1,\n2, 4, 7 ir 13 punktuose nurodytą informaciją. Kitą šio kodekso 6.2287 straipsnio\n1 dalyje nurodytą informaciją verslininkas privalo pateikti vartotojui, kaip\nnustatyta šio straipsnio 2 dalyje.\n5. Verslininkas, kuris\nskambina vartotojui telefonu siekdamas sudaryti nuotolinę sutartį, pokalbio su\nvartotoju pradžioje privalo atskleisti savo tapatybę (vardą ir pavardę ar\npavadinimą) ir, jeigu reikalinga, asmens, kurio vardu jis skambina, tapatybę\n(vardą ir pavardę ar pavadinimą) ir nurodyti komercinį šio pokalbio tikslą.\nJeigu šiuo atveju vartotojas sutinka sudaryti nuotolinę sutartį, verslininkas\nprivalo patvirtinti pasiūlymą vartotojui patvariojoje laikmenoje. Nuotolinė\nsutartis laikoma sudaryta, kai vartotojas pasirašo pasiūlymą arba išsiunčia\nverslininkui savo rašytinį sutikimą.\n6. Per protingą terminą nuo nuotolinės\nsutarties sudarymo ir ne vėliau kaip pristatydamas prekes arba prieš pradėdamas\nteikti paslaugas verslininkas privalo pateikti vartotojui sudarytos sutarties\npatvirtinimą patvariojoje laikmenoje. Sutarties patvirtinime pateikiama visa\nšio kodekso 6.2287 straipsnio 1 dalyje nurodyta informacija, išskyrus\ninformaciją, kurią verslininkas pateikė vartotojui patvariojoje laikmenoje\nprieš sudarydamas nuotolinę sutartį.\n7. Įstatymuose gali būti\nnustatyta ir kitų vartojimo sutarčių sudarymo elektroninėmis priemonėmis\nreikalavimų.\n8. Kituose įstatymuose negali\nbūti nustatyta jokių papildomų informacijos pateikimo iki sutarties sudarymo\nreikalavimų, taikomų nuotolinėms sutartims.\n\n6.2289\nstraipsnis. Ne prekybos patalpose sudarytos sutartys\n1. Ne prekybos patalpose\nsudaryta sutartis yra verslininko ir vartotojo sutartis, atitinkanti vieną iš\nšių sąlygų:\n1) sudaryta verslininkui ir\nvartotojui fiziškai esant kartu vienoje vietoje, kuri nėra verslininko prekybos\npatalpos;\n2) kurią pasiūlo sudaryti\nvartotojas ir yra šios dalies 1 punkte nurodytos sąlygos;\n3) sudaryta verslininko\nprekybos patalpose arba naudojantis ryšio priemonėmis iš karto po to, kai\nverslininkas į vartotoją kreipėsi asmeniškai ir tiesiogiai jiems fiziškai esant\nkartu vienoje vietoje, kuri nėra verslininko prekybos patalpos;\n4) sudaryta per verslininko\norganizuotą ekskursiją, skirtą reklamuoti ir parduoti prekes ar paslaugas\nvartotojui.\n2. Prekybos patalpomis\nlaikomos nekilnojamosios patalpos, kuriose verslininkas nuolat verčiasi\nmažmenine prekyba, ir kilnojamosios patalpos, kuriose verslininkas paprastai\nverčiasi mažmenine prekyba.\n3. Ne prekybos patalpose\nsudarytoms sutartims, kai suma, kurią turi sumokėti vartotojas, yra mažesnė už\n100 litų, netaikomi šis straipsnis, šio kodekso 6.2287 ir 6.22810 straipsniai. Kai sudaroma neterminuota sutartis arba sutartis, kurioje\nnumatomas periodinių įmokų mokėjimas, atsižvelgiama į sumą, kurią turi sumokėti\nvartotojas per metus.\n4. Ne prekybos patalpose\nsudarydamas sutartį, verslininkas privalo suteikti vartotojui šio kodekso 6.2287 straipsnio 1\ndalyje nurodytą informaciją raštu popieriuje arba vartotojo sutikimu kitoje\npatvariojoje laikmenoje. Informacija turi būti įskaitoma ir pateikiama aiškia\nir suprantama kalba.\n5. Verslininkas privalo\npateikti vartotojui pasirašytos ne prekybos patalpose sudarytos sutarties\nkopiją arba šios sutarties patvirtinimą raštu popieriuje ar vartotojo sutikimu\nkitoje patvariojoje laikmenoje.\n6. Kituose įstatymuose negali\nbūti nustatyta jokių papildomų informacijos pateikimo iki sutarties sudarymo\nreikalavimų, taikomų ne prekybos patalpose sudarytoms sutartims.\n\n6.22810 straipsnis. Vartotojų teisė\natsisakyti nuotolinės sutarties ir ne prekybos patalpose sudarytos sutarties\n1. Vartotojas turi teisę,\nnenurodydamas priežasties ir nepatirdamas kitų, negu nustatyta šio kodekso 6.22811 straipsnyje,\nišlaidų, per keturiolika dienų atsisakyti nuotolinės sutarties ar ne prekybos\npatalpose sudarytos sutarties, išskyrus šio straipsnio 2 dalyje numatytas\nišimtis.\n2. Vartotojo teisė atsisakyti nuotolinės sutarties ir ne prekybos patalpose\nsudarytos sutarties netaikoma šioms sutartims:\n1) paslaugų sutartims, pagal\nkurias paslaugos vartotojui visiškai suteiktos, jeigu prieš paslaugų teikimą\nbuvo gautas vartotojo aiškus sutikimas ir pripažinimas, kad jis neteks teisės\natsisakyti sutarties, kai verslininkas visiškai įvykdys sutartį;\n2) sutartims, pagal kurias\nparduodamų prekių ar teikiamų paslaugų kaina priklauso nuo finansų rinkos\nsvyravimų šio straipsnio 1 dalyje\nnustatytu sutarties atsisakymo laikotarpiu;\n3) sutartims dėl pagal\nspecialius vartotojo nurodymus pagamintų prekių, kurios nėra iš anksto\npagamintos ir kurios gaminamos atsižvelgiant į vartotojo asmeninį pasirinkimą\nar nurodymą, arba dėl prekių, kurios yra aiškiai pritaikytos vartotojo\nasmeninėms reikmėms;\n4) sutartims dėl greitai\ngendančių prekių ar prekių, kurių galiojimo laikas yra trumpas;\n5) sutartims dėl supakuotų\nprekių, kurios buvo išpakuotos po pristatymo ir kurios yra netinkamos grąžinti\ndėl sveikatos apsaugos ar higienos priežasčių;\n6) sutartims dėl prekių,\nkurios po pristatymo dėl savo pobūdžio neatskiriamai susimaišo su kitais\ndaiktais;\n7) sutartims dėl alkoholinių\ngėrimų, kurių kaina nustatyta sudarant pirkimo–pardavimo sutartį ir kurie\npristatomi po trisdešimt dienų nuo sutarties sudarymo, o tikroji gėrimų vertė\npriklauso nuo rinkos svyravimų;\n8) sutartims, sudarytoms\nvartotojui pateikus verslininkui konkretų prašymą dėl šio atvykimo tam, kad\nbūtų atlikti skubaus remonto ar priežiūros darbai. Jeigu šiuo atveju verslininkas\nsuteikia daugiau papildomų paslaugų, negu vartotojas konkrečiai nurodė, arba\nparduoda daugiau papildomų prekių, negu būtina remonto ar priežiūros darbams\natlikti, toms papildomoms paslaugoms ar prekėms taikoma teisė atsisakyti\nsutarties;\n9) sutartims dėl supakuotų\nvaizdo ar garso įrašų arba supakuotos programinės įrangos, kurie buvo išpakuoti\npo pristatymo;\n10) sutartims dėl laikraščių,\nperiodinių leidinių ar žurnalų pristatymo, išskyrus sutartis dėl šių leidinių\nprenumeratos;\n11) sutartims, sudarytoms\nviešajame aukcione;\n12) sutartims dėl\napgyvendinimo, prekių vežimo, automobilių nuomos, viešojo maitinimo ar\nlaisvalaikio paslaugų, jeigu sutartyje nustatyta konkreti paslaugų teikimo data\nar laikotarpis;\n13) sutartims dėl skaitmeninio turinio teikimo, jeigu skaitmeninio turinio teikimas buvo pradėtas\nvartotojui iš anksto aiškiai sutikus ir pripažinus, kad dėl to jis praras teisę\natsisakyti sutarties.\n3. Šio straipsnio 1 dalyje\nnurodytas nuotolinės sutarties ir ne prekybos patalpose sudarytos sutarties\natsisakymo terminas pasibaigia po keturiolikos dienų:\n1) kai sudaroma sutartis dėl\npaslaugų arba energijos pirkimo–pardavimo sutartis, – nuo sutarties sudarymo\ndienos;\n2) kai sudaroma\npirkimo–pardavimo sutartis, – nuo tos dienos, kurią vartotojas ar vartotojo\nnurodytas asmuo, išskyrus vežėją, gauna užsakytą prekę arba:\na) jeigu vartotojas vienu\nužsakymu užsakė daugiau negu vieną prekę ir prekės pristatomos atskirai, – nuo\ntos dienos, kurią vartotojas ar vartotojo nurodytas asmuo, išskyrus vežėją,\ngauna paskutinę prekę;\nb) jeigu prekė pristatoma\nskirtingomis partijomis arba dalimis, – nuo tos dienos, kurią vartotojas ar\nvartotojo nurodytas asmuo, išskyrus vežėją, gauna paskutinę partiją ar dalį;\nc) jeigu sudaroma sutartis dėl\nreguliaraus prekių pristatymo per nustatytą laikotarpį, – nuo tos dienos, kurią\nvartotojas ar vartotojo nurodytas asmuo, išskyrus vežėją, gauna pirmąją prekę.\n4. Jeigu verslininkas\nnepateikė vartotojui informacijos apie teisę atsisakyti sutarties pagal šio\nkodekso 6.2287 straipsnio 1\ndalies 7 punktą, vartotojas turi teisę atsisakyti\nsutarties per 12 mėnesių nuo šio straipsnio 3 dalyje nustatytos termino\npabaigos.\n5. Jeigu verslininkas pateikia\nvartotojui šio kodekso 6.2287\nstraipsnio 1 dalies 7 punkte nurodytą informaciją per\n12 mėnesių nuo šio straipsnio 3 dalyje nustatytos termino pabaigos, sutarties\natsisakymo terminas pasibaigia po keturiolikos dienų nuo tos dienos, kurią\nvartotojas gauna tą informaciją.\n6. Vartotojas praneša\nverslininkui apie nuotolinės sutarties ar ne prekybos patalpose sudarytos\nsutarties atsisakymą:\n1) pateikdamas tinkamai\nužpildytą pavyzdinę sutarties atsisakymo formą. Šią formą tvirtina Lietuvos\nRespublikos Vyriausybė ar jos įgaliota institucija; arba\n2) pateikdamas aiškų\npareiškimą, kuriame išdėstytas jo sprendimas atsisakyti sutarties.\n7. Verslininkas gali sudaryti\nsąlygas vartotojui elektroninėmis priemonėmis atsisakyti nuotolinės sutarties\nar ne prekybos patalpose sudarytos sutarties. Šiuo atveju verslininkas privalo\nnedelsdamas patvirtinti patvariojoje laikmenoje vartotojui, kad gavo jo\nsutarties atsisakymą.\n8. Pareiga įrodyti, kad\nlaikėsi šio straipsnio reikalavimų dėl sutarties atsisakymo, tenka vartotojui.\n9. Jeigu sudaręs nuotolinę\nsutartį vartotojas nori, kad paslaugos būtų pradėtos teikti arba energija\npradėta tiekti nepasibaigus šiame straipsnyje nustatytam nuotolinės sutarties\natsisakymo terminui, verslininkas gali teikti paslaugas ar tiekti energiją tik\ngavęs aiškų vartotojo prašymą.\n10. Jeigu sudaręs sutartį ne\nprekybos patalpose vartotojas nori, kad paslaugos būtų pradėtos teikti arba\nenergija pradėta tiekti nepasibaigus šiame straipsnyje nustatytam ne prekybos\npatalpose sudarytos sutarties atsisakymo terminui, verslininkas gali teikti\npaslaugas ar tiekti energiją tik gavęs aiškų vartotojo prašymą patvariojoje\nlaikmenoje.\n\n6.22811\nstraipsnis. Sutarties atsisakymo teisinės pasekmės\n1. Vartotojui\nįgyvendinus teisę atsisakyti sutarties, pasibaigia šalių pareigos vykdyti\nnuotolinę sutartį ar ne prekybos patalpose sudarytą sutartį arba sudaryti nuotolinę\nsutartį ar sutartį ne prekybos patalpose, jeigu vartotojas buvo pateikęs\npasiūlymą ją sudaryti.\n2. Verslininkas nedelsdamas ir\nne vėliau kaip per keturiolika dienų nuo tos dienos, kurią jis gavo vartotojo\npranešimą apie sutarties atsisakymą, turi grąžinti vartotojui visas šio\nsumokėtas sumas, įskaitant vartotojo apmokėtas prekių pristatymo išlaidas.\nGrąžindamas vartotojui visas sumokėtas sumas, verslininkas turi naudoti tokį\npat mokėjimo būdą, kokį naudojo vartotojas mokėdamas verslininkui, nebent vartotojas\naiškiai sutiko dėl kitokio būdo ir jeigu vartotojas nepatiria jokių kitų\npapildomų išlaidų.\n3. Verslininkas neprivalo\ngrąžinti vartotojui papildomų išlaidų, kurios susidarė dėl to, kad vartotojas\naiškiai pasirinko kitą negu verslininko pasiūlytas pigiausias įprastinis\npristatymo būdas.\n4. Verslininkas gali\nnegrąžinti vartotojui jo sumokėtų sumų tol, kol prekės negrąžintos verslininkui\narba kol vartotojas pateikia įrodymą, kad prekės yra išsiųstos verslininkui,\natsižvelgiant į tai, kas įvyksta pirmiau, išskyrus atvejus, kai pagal sutartį\nvartotojui atsisakius sutarties pareiga atsiimti prekes tenka verslininkui.\n5. Vartotojas nedelsdamas ir\nne vėliau kaip per keturiolika dienų nuo pranešimo apie sutarties atsisakymą\npateikimo verslininkui dienos turi išsiųsti arba perduoti prekes verslininkui\narba kitam jo įgaliotam asmeniui, išskyrus atvejus, kai pagal sutartį\nvartotojui atsisakius sutarties pareiga atsiimti prekes tenka verslininkui.\n6. Vartotojui tenka tik\ntiesioginės prekių grąžinimo išlaidos, išskyrus atvejus, kai pagal sutartį šias\nišlaidas prisiima verslininkas arba kai verslininkas tinkamai neinformavo\nvartotojo, kad šias išlaidas turės padengti vartotojas.\n7. Jeigu sudarant sutartį ne\nprekybos patalpose prekė buvo pristatyta į vartotojo gyvenamąją vietą sutarties\nsudarymo metu, vartotojui atsisakius sutarties, verslininkas turi atsiimti\nprekę savo lėšomis, kai dėl prekės pobūdžio ji negali būti įprastai grąžinta\npaštu.\n8. Vartotojas atsako tik už\nprekės vertės sumažėjimą, atsiradusį dėl veiksmų, nebūtinų prekės pobūdžiui,\nsavybėms ir veikimui nustatyti. Vartotojas neatsako už prekės vertės\nsumažėjimą, jeigu verslininkas nepateikė vartotojui informacijos apie teisę\natsisakyti sutarties pagal šio kodekso 6.2287\nstraipsnio 1 dalies 7 punktą.\n9. Vartotojas, kuris atsisako\nsutarties šio kodekso 6.22810\nstraipsnio 9 ar 10 dalyje numatytu atveju, privalo\natlyginti verslininkui proporcingai už paslaugas, suteiktas iki to momento, kai\nvartotojas pateikė verslininkui pranešimą apie sutarties atsisakymą. Suma,\nkurią vartotojas turi sumokėti verslininkui, apskaičiuojama proporcingai pagal\nsuteiktų paslaugų vertę vadovaujantis sutartyje nustatyta bendra kaina. Jeigu\nbendra kaina yra pernelyg didelė, proporcinga suma apskaičiuojama atsižvelgiant\nį suteiktų paslaugų rinkos vertę.\n10. Vartotojas neatlygina už\nsuteiktas paslaugas ar energijos tiekimą per sutarties atsisakymo laikotarpį,\njeigu:\n1) verslininkas nepateikė\nvartotojui informacijos apie teisę atsisakyti sutarties pagal šio kodekso 6.2287 straipsnio 1 dalies 7 punktą arba informacijos apie prekių grąžinimo išlaidas\npagal šio kodekso 6.2287 straipsnio 1 dalies 8 punktą arba\n2) vartotojas nepateikė\naiškaus prašymo pradėti teikti paslaugas arba tiekti energiją per sutarties\natsisakymo laikotarpį pagal šio kodekso 6.22810\nstraipsnio 9 ar 10 dalį.\n11. Dėl vartotojo teisės\natsisakyti sutarties įgyvendinimo negali vartotojui susidaryti jokių kitų šiame\nstraipsnyje ar šio kodekso 6.22812\nstraipsnyje nenumatytų išlaidų.\n12. Vartotojui įgyvendinus\nteisę atsisakyti nuotolinės sutarties arba ne prekybos patalpose sudarytos\nsutarties, automatiškai nutraukiamos papildomos sutartys be jokių išlaidų\nvartotojui, išskyrus išlaidas, kurios numatytos šiame straipsnyje ar šio\nkodekso 6.22812 straipsnyje. Papildomomis sutartimis laikomos sutartys,\npagal kurias vartotojas įsigyja prekių ar paslaugų, susijusių su nuotoline\nsutartimi ar su ne prekybos patalpose sudaryta sutartimi, o tas prekes tiekia\nar paslaugas teikia verslininkas ar kitas asmuo pagal susitarimą su verslininku.\nVartotojas privalo nedelsdamas pranešti raštu kitai sutarties šaliai apie\npapildomos sutarties nutraukimą ir pateikti duomenis apie nuotolinės sutarties\narba ne prekybos patalpose sudarytos sutarties atsisakymą. Atskiras vartotojo\npranešimas nereikalingas tais atvejais, kai papildoma sutartis buvo sudaryta su\ntuo pačiu verslininku, kuriam buvo pranešta apie sutarties atsisakymą pagal šio\nkodekso 6.22810 straipsnį.\n\n6.22812 straipsnis. Vartojimo sutarčių dėl\nskaitmeninio turinio teikimo ypatumai\n1. Vartojimo sutartimi dėl skaitmeninio turinio teikimo\nverslininkas įsipareigoja vartotojui suteikti patvariojoje\nlaikmenoje neįrašytą skaitmeninį turinį\n(duomenis, kurie kuriami ir pateikiami skaitmenine forma), o vartotojas\nįsipareigoja sumokėti kainą.\n2. Vartojimo sutartims dėl skaitmeninio turinio teikimo\ntaikomos šio skyriaus nuostatos, jeigu šiame kodekse ar kituose įstatymuose\nnenustatyta kitaip.\n3. Prieš sudarydamas vartojimo\nsutartį dėl skaitmeninio turinio teikimo, verslininkas kartu su šio kodekso 6.2286 straipsnio 1 dalyje arba 6.2287\nstraipsnio 1 dalyje nustatyta informacija privalo\nvartotojui suteikti informaciją apie:\n1) skaitmeninio turinio\nfunkcines savybes, įskaitant taikomas technines apsaugos priemones;\n2) skaitmeninio turinio\nsuderinamumą su technine ir programine įranga tiek, kiek verslininkas žino ar\nturi žinoti.\n4. Jeigu vartojimo\nsutartis dėl skaitmeninio turinio teikimo yra nuotolinė sutartis ar ne prekybos\npatalpose sudaryta sutartis, kurią įvykdyti vartotojas pageidauja nepasibaigus šio\nkodekso 6.22810 straipsnyje\nnustatytam sutarties atsisakymo terminui, verslininkas privalo sutarties\npatvirtinime vartotojui papildomai nurodyti, kad yra gautas vartotojo\nišankstinis aiškus sutikimas ir pripažinimas dėl teisės atsisakyti sutarties\npraradimo.\n5. Šio kodekso 6.22810\nstraipsnyje nustatytas sutarties atsisakymo terminas vartojimo\nsutartims dėl skaitmeninio turinio teikimo pradedamas\nskaičiuoti nuo sutarties sudarymo dienos.\n6. Šio kodekso 6.22810 straipsnio 2 dalies 13 punkte\nnumatytais atvejais vartotojas neturi teisės\natsisakyti sutarties dėl skaitmeninio turinio teikimo.\n7. Vartotojas neturi pareigos\nmokėti už viso ar dalies patvariojoje laikmenoje neįrašyto skaitmeninio turinio\nteikimą, kai:\n1) vartotojas iki šio kodekso 6.22810 straipsnyje\nnustatyto termino pabaigos nepateikė savo išankstinio aiškaus sutikimo dėl\nskaitmeninio turinio teikimo pradžios;\n2) vartotojas, pateikdamas\nsavo sutikimą dėl skaitmeninio turinio teikimo pradžios, nepripažino, kad\npraranda teisę atsisakyti sutarties;\n3) verslininkas nepateikė\nvartotojui patvirtinimo pagal šio straipsnio 4 dalį.\n\n6.22813\nstraipsnis. Prekių ir paslaugų kokybės ir saugos reikalavimai\n1. Vartotojams parduodamos\nprekės ir teikiamos paslaugos turi būti saugios ir tinkamos kokybės. Prekių ir paslaugų kokybės ir saugos reikalavimus nustato įstatymai ir kiti teisės aktai.\n2. Draudžiama parduoti prekes,\nkurių tinkamumo naudoti terminas pasibaigęs.\n\n6.22814 straipsnis.\nKokybės garantija (komercinė garantija)\n1. Kokybės garantija\n(komercinė garantija) – verslininko (pardavėjo ar gamintojo) įsipareigojimas\nvartotojui grąžinti sumokėtą prekės ar paslaugos kainą, pakeisti, sutaisyti\nprekę ar kitaip pašalinti prekės ar\npaslaugos trūkumus, kai prekė ar paslauga neatitinka\ngarantijos dokumente ar reklamoje, pateikiamoje sudarant sutartį ar iki jos\nsudarymo, numatytų sąlygų ar reikalavimų, kurie nesusiję su prekės ar paslaugos\natitiktimi sutarčiai.\n2. Kokybės garantija negali suvaržyti\nvartotojo teisių, nustatytų šio kodekso 6.363 straipsnyje.\n3. Kokybės garantija turi būti pateikta\nvalstybine kalba. Joje turi būti nurodyta, kad kokybės garantija nevaržo\nvartotojo teisių įsigijus netinkamos kokybės prekę ar paslaugą, taip pat\nkokybės garantijoje aiškiai ir suprantamai turi būti nurodytas garantijos teikėjo\npavadinimas ir buveinės adresas ir išdėstytos garantijos sąlygos, įskaitant\ntrukmę, taikymo teritoriją, informaciją, reikalingą reikalavimams dėl\ngarantijos pareikšti.\n4. Vartotojo reikalavimu kokybės garantija\nturi būti jam pateikiama raštu popieriuje arba kitoje jam prieinamoje\npatvariojoje laikmenoje.\n5. Vartotojas turi teisę reikalauti\ntaikyti kokybės garantiją neatsižvelgiant į tai, kad ji suteikta pažeidžiant\nšiame straipsnyje nustatytus reikalavimus.\n\n6.22815 straipsnis. Verslininko atsakomybė ir prievolės įvykdymas\nnatūra\nJeigu verslininkas neįvykdo\nsavo prievolių pagal vartojimo sutartį, nuostolių atlyginimas ar netesybų\nsumokėjimas neatleidžia verslininko nuo prievolės įvykdymo natūra.\n\n6.22816\nstraipsnis. Prekių ar paslaugų teikimas be vartotojo užsakymo\n1. Vartotojas, kuriam\nteikiamos jo neužsakytos prekės ar paslaugos, taip pat skaitmeninis turinys,\nneturi pareigos už tai mokėti. Vartotojas neturi patirti jokių papildomų\nišlaidų dėl neužsakytų prekių ar paslaugų, taip pat skaitmeninio turinio\ngavimo.\n2. Vartotojo, kuriam be jo\nužsakymo buvo perduotos prekės ar suteiktos paslaugos, neveikimas (tylėjimas)\nnelaikomas sutikimu pirkti.\n3. Pareiga įrodyti, kad vartotojas\nišreiškė valią sudaryti vartojimo sutartį (užsakė prekes ar paslaugas) tenka\nverslininkui.“\nStraipsnio pakeitimai:\nNr. XII-916,\n2014-06-05, paskelbta TAR 2014-06-16, i. k. 2014-07638",
      "source_provision": "art4"
    }
  ]
}

{
  "id": "lt-law-xi-876",
  "type": "statute",
  "title": "Lietuvos Respublikos vertybinių popierių įstatymo 2, 3, 4, 5, 15, 18, 19, 21, 22, 23, 24, 27, 29, 31, 32, 34, 35, 37, 38, 39, 42, 45, 46, 47, 48 straipsnių pakeitimo ir papildymo įstatymas",
  "short_name": "XI-876",
  "status": "in_force",
  "issued_date": "2010-06-03",
  "in_force_date": "2010-06-22",
  "url": "https://e-tar.lt/portal/lt/legalAct/TAR.F66570DB2D17",
  "provisions": [
    {
      "provision_ref": "art1",
      "section": "1",
      "title": "1 straipsnis. 2 straipsnio pakeitimas ir papildymas",
      "content": "1. Pakeisti 2 straipsnio 10 dalį ir ją išdėstyti taip:\n\n„10. Esminis įvykis – su emitentu susijęs ir jam žinomas ar privalomas žinoti įvykis, informacijos apie kurį atskleidimas gali turėti didelį poveikį jo išleistų vertybinių popierių rinkos kainai.“\n\n2. Pakeisti 2 straipsnio 16 dalį ir ją išdėstyti taip:\n\n„16. Konsoliduotasis metinis pranešimas – kaip tai apibrėžta Lietuvos Respublikos įmonių grupių konsoliduotosios finansinės atskaitomybės įstatyme.“\n\n3. Pakeisti 2 straipsnio 19 dalį ir ją išdėstyti taip:\n\n„19. Mažos ir vidutinės įmonės – juridiniai asmenys, kurie pagal jų paskutinį metinių finansinių ataskaitų rinkinį (toliau – metinės finansinės ataskaitos) arba metinių konsoliduotųjų finansinių ataskaitų rinkinį (toliau – metinės konsoliduotosios finansinės ataskaitos) atitinka bent du iš šių kriterijų:\n\n1) vidutinis sąraše esantis darbuotojų skaičius per finansinius metus nesiekia 250;\n\n2) balanse nurodyto turto vertė neviršija 43 milijonų eurų;\n\n3) pardavimo grynosios pajamos per finansinius metus neviršija 50 milijonų eurų.“\n\n4. Pakeisti 2 straipsnio 27 dalį ir ją išdėstyti taip:\n\n„27. Patronuojanti įmonė – kaip tai apibrėžta Lietuvos Respublikos įmonių grupių konsoliduotosios finansinės atskaitomybės įstatyme.“\n\n5. 2 straipsnio 32 dalyje vietoj skaičiaus ir žodžio „40 procentų“ įrašyti skaičių „1/3“ ir šią dalį išdėstyti taip:\n\n„32. Privalomas oficialus siūlymas – asmens, įgijusio akcijų, suteikiančių daugiau kaip 1/3 balsų bendrovės, dėl kurios akcijų teikiamas oficialus siūlymas, visuotiniame akcininkų susirinkime, vertybinių popierių savininkams teikiamas privalomas viešas siūlymas supirkti likusius balsavimo teisę suteikiančius tos bendrovės išleistus vertybinius popierius ir vertybinius popierius, patvirtinančius teisę įsigyti balsavimo teisę suteikiančius vertybinius popierius.“\n\n6. 2 straipsnio 43 dalyje vietoj žodžių ir skaičiaus „suteikiamą 40 ir daugiau procentų“ įrašyti žodžius ir skaičių „suteikiančią 1/3 ar daugiau“ ir šią dalį išdėstyti taip:\n\n„43. Sutartinai veikiantys asmenys – fiziniai ar juridiniai asmenys, kurie bendradarbiauja su oficialaus siūlymo teikėju ar bendrove, dėl kurios akcijų teikiamas oficialus siūlymas, remdamiesi aiškiai sudarytu ar numanomu žodiniu arba rašytiniu susitarimu, kuriuo siekiama įgyti kontrolę, suteikiančią 1/3 ar daugiau balsų bendrovės, dėl kurios akcijų teikiamas oficialus siūlymas, visuotiniame akcininkų susirinkime, arba sužlugdyti sėkmingą oficialaus siūlymo rezultatą. Kito asmens kontroliuojami asmenys, sutartinai veikiantys su tuo kitu asmeniu, taip pat laikomi sutartinai veikiančiais vienas su kitu. Laikoma, kad šio įstatymo 24 straipsnyje nustatytais atvejais asmenys veikia sutartinai.“\n\n7. Pakeisti 2 straipsnio 47 dalį ir ją išdėstyti taip:\n\n„47. Vertybinių popierių emitentas (toliau – emitentas) – asmuo, ketinantis leisti ar leidžiantis savo vertybinius popierius. Lietuvos Respublikoje įsteigtas juridinis asmuo yra laikomas emitentu:\n\n1) jeigu jo vertybiniais popieriais leista prekiauti reguliuojamoje rinkoje Lietuvos Respublikoje ir (ar) kitoje valstybėje narėje arba\n\n2) jeigu nuo 2005 m. liepos 12 d. jo išleistų vertybinių popierių prospektą patvirtino Vertybinių popierių komisija ir šio prospekto pagrindu jo išleisti vertybiniai popieriai buvo siūlomi viešai ar įtraukiami į prekybą reguliuojamoje rinkoje ir visi ar jų dalis buvo išplatinti ar įtraukti į prekybą reguliuojamoje rinkoje; arba\n\n3) kitas asmuo, jeigu jo išleisti vertybiniai popieriai yra siūlomi viešai. Laikoma, kad emitento vertybiniai popieriai siūlomi viešai, jeigu nuo 2002 m. sausio 1 d. emitentas į viešąją apyvartą išleido bent vieną vertybinių popierių emisiją ir jo visuotinis akcininkų susirinkimas per 6 mėnesius nuo šio įstatymo įsigaliojimo nusprendė toliau siūlyti vertybinius popierius viešai. Jeigu per 6 mėnesius sprendimą ir toliau viešai siūlyti vertybinius popierius patvirtinantys dokumentai nepateikiami Vertybinių popierių komisijai, šis Lietuvos Respublikoje įsteigtas juridinis asmuo pagal šį įstatymą nebelaikomas emitentu.“\n\n8. Pakeisti 2 straipsnio 51 dalį ir ją išdėstyti taip:\n\n„51. Vertybinių popierių viešas siūlymas (toliau – viešas siūlymas) – bet kuria forma ir bet kuriomis priemonėmis atliekamas kreipimasis į asmenis siūlant vertybinius popierius ir pateikiant informacijos apie tokio siūlymo sąlygas ir siūlomus vertybinius popierius tiek, kad ja remdamasis investuotojas galėtų priimti sprendimą įsigyti ar pasirašyti siūlomus vertybinius popierius. Vertybinių popierių platinimas per vertybinių popierių viešosios apyvartos tarpininkus laikomas viešu siūlymu, jeigu yra šios dalies pirmame sakinyje nurodyti viešo siūlymo požymiai. Kreipimasis į asmenis, atliekamas prekybos Lietuvos Respublikoje veikiančioje reguliuojamoje rinkoje pagrindu, nelaikomas vertybinių popierių viešu siūlymu. Vertybinių popierių įtraukimas į prekybą daugiašalėje prekybos sistemoje, taip pat kreipimasis į asmenis, atliekamas prekybos daugiašalėje prekybos sistemoje pagrindu, taip pat nelaikomas vertybinių popierių viešu siūlymu.“\n\n9. Papildyti 2 straipsnį 54 dalimi:\n\n„54. Daugiašalė prekybos sistema – kaip tai apibrėžta Lietuvos Respublikos finansinių priemonių rinkų įstatyme.“"
    },
    {
      "provision_ref": "art2",
      "section": "2",
      "title": "2 straipsnis. 3 straipsnio papildymas",
      "content": "Papildyti 3 straipsnį 2 dalimi ir visą straipsnį išdėstyti taip:\n\n„3 straipsnis. Įstatymo taikymas vertybiniams popieriams\n\n1. Vertybiniais popieriais šiame įstatyme yra laikomi perleidžiamieji vertybiniai popieriai, kaip apibrėžta Lietuvos Respublikos finansinių priemonių rinkų įstatyme.\n\n2. Šio įstatymo antrasis skirsnis taip pat taikomas uždaro tipo kolektyvinio investavimo subjektų investiciniams vienetams ar akcijoms. Šio įstatymo trečiasis skirsnis taip pat taikomas uždaro tipo kolektyvinio investavimo subjektų investiciniams vienetams ar akcijoms, kuriomis leista prekiauti reguliuojamoje rinkoje.“"
    },
    {
      "provision_ref": "art3",
      "section": "3",
      "title": "3 straipsnis. 4 straipsnio 1 dalies pakeitimas",
      "content": "Pakeisti 4 straipsnio 1 dalį ir ją išdėstyti taip:\n\n„1. Šiame skirsnyje nustatytų prospekto rengimo, tvirtinimo ir paskelbimo reikalavimų turi būti laikomasi, kai emitento, kurio buveinės valstybė narė yra Lietuvos Respublika, vertybinius popierius ketinama viešai siūlyti ar įtraukti į prekybą reguliuojamoje rinkoje Lietuvos Respublikoje ir (ar) kitoje valstybėje narėje. Jeigu emitento buveinės valstybė narė yra ne Lietuvos Respublika, šiame skirsnyje nustatytų reikalavimų turi būti laikomasi, kai emitento vertybinius popierius ketinama viešai siūlyti arba įtraukti į prekybą reguliuojamoje rinkoje Lietuvos Respublikoje. Šiame skirsnyje emitentu taip pat yra laikomas Lietuvos Respublikoje įsteigtas juridinis asmuo, ketinantis leisti ar leidžiantis savo vertybinius popierius.“"
    },
    {
      "provision_ref": "art4",
      "section": "4",
      "title": "4 straipsnis. 5 straipsnio papildymas ir pakeitimas",
      "content": "1. Papildyti 5 straipsnį nauja 3 dalimi:\n\n„3. Paskelbti prospektą nereikalaujama, jeigu viešai siūlomi tokie vertybiniai popieriai:\n\n1) akcijos, išleidžiamos vietoj anksčiau išleistų tos pačios klasės akcijų, jeigu, išleidus tokias akcijas, emitento įstatinis kapitalas nepadidėja;\n\n2) vertybiniai popieriai, siūlomi kaip atsiskaitymo priemonė už oficialaus siūlymo būdu superkamus vertybinius popierius, jeigu yra nustatyta tvarka parengtas ir būsimiems tokių vertybinių popierių savininkams prieinamas dokumentas, kuriame pateiktą informaciją Vertybinių popierių komisija laiko lygiaverte prospekte privalomai pateikti informacijai;\n\n3) vertybiniai popieriai, kurie yra siūlomi, skiriami arba numatomi skirti įmonėms jas sujungus ar prijungus, jeigu yra nustatyta tvarka patvirtintas ir būsimiems tokių vertybinių popierių savininkams prieinamas dokumentas, kuriame pateiktą informaciją Vertybinių popierių komisija laiko lygiaverte prospekte privalomai pateikti informacijai;\n\n4) akcijos, nemokamai siūlomos, skiriamos ar numatomos skirti esamiems akcininkams, taip pat akcijos, kuriomis išmokami dividendai (jeigu akcijos, suteikiamos kaip dividendai, ir akcijos, už kurias tokie dividendai yra išmokami, yra tos pačios klasės), jeigu būsimiems tokių akcijų savininkams yra prieinamas dokumentas, kuriame pateikiama informacija apie siūlymą, akcijų skaičių ir savybes bei siūlymo priežastis ir ypatumus;\n\n5) į prekybą reguliuojamoje rinkoje įtraukti vertybiniai popieriai, kuriuos emitentas arba emitento įmonių grupei priklausančios įmonės siūlo, skiria arba numato skirti esamiems ar buvusiems emitento vadovams ir darbuotojams, jeigu būsimiems tokių vertybinių popierių savininkams yra prieinamas dokumentas (emitento patvirtintas darbuotojų skatinimo planas ar pan.), kuriame pateikta informacija apie vertybinių popierių skaičių ir savybes bei siūlymo priežastis ir ypatumus.“\n\n2. Buvusias 5 straipsnio 3 ir 4 dalis laikyti atitinkamai 4 ir 5 dalimis.\n\n3. Buvusią 5 straipsnio 5 dalį pripažinti netekusia galios.\n\n4. Papildyti 5 straipsnį 6 dalimi:\n\n„6. Pareiga paskelbti prospektą netaikoma, kai į prekybą reguliuojamoje rinkoje įtraukiami tokie vertybiniai popieriai:\n\n1) akcijos, kurių skaičius per 12 mėnesių sudaro mažiau kaip 10 procentų į prekybą toje pačioje reguliuojamoje rinkoje įtrauktų tos pačios klasės akcijų skaičiaus;\n\n2) akcijos, išleidžiamos vietoj į prekybą toje pačioje reguliuojamoje rinkoje anksčiau įtrauktų tos pačios klasės akcijų, jeigu, išleidus tokias akcijas, emitento įstatinis kapitalas nepadidėja;\n\n3) vertybiniai popieriai, siūlomi kaip atsiskaitymo už oficialaus siūlymo būdu superkamus vertybinius popierius priemonė, jeigu yra nustatyta tvarka parengtas ir būsimiems tokių vertybinių popierių savininkams prieinamas dokumentas, kuriame pateiktą informaciją Vertybinių popierių komisija laiko lygiaverte prospekte privalomai pateikti informacijai;\n\n4) vertybiniai popieriai, kurie yra siūlomi, skiriami arba numatomi skirti įmonėms jas sujungus ar prijungus, jeigu yra nustatyta tvarka patvirtintas ir būsimiems tokių vertybinių popierių savininkams prieinamas dokumentas, kuriame pateiktą informaciją Vertybinių popierių komisija laiko lygiaverte prospekte privalomai pateikti informacijai;\n\n5) akcijos, kurios yra nemokamai siūlomos, skiriamos ar numatomos skirti esamiems akcininkams, taip pat akcijos, kuriomis išmokami dividendai (jeigu akcijos, suteikiamos kaip dividendai, ir akcijos, už kurias tokie dividendai išmokami, yra tos pačios klasės), jeigu būsimiems tokių akcijų savininkams yra prieinamas dokumentas, kuriame pateikiama informacija apie siūlymą, akcijų skaičių ir savybes bei siūlymo priežastis ir ypatumus;\n\n6) vertybiniai popieriai, kuriuos emitentas arba emitento įmonių grupei priklausanti įmonė siūlo, skiria arba numato skirti esamiems ar buvusiems emitento vadovams ar darbuotojams, jeigu šie vertybiniai popieriai yra tos pačios klasės kaip ir į prekybą toje pačioje reguliuojamoje rinkoje įtraukti emitento vertybiniai popieriai ir būsimiems tokių vertybinių popierių savininkams yra prieinamas dokumentas (emitento patvirtintas darbuotojų skatinimo planas ar pan.), kuriame pateikta informacija apie vertybinių popierių skaičių ir savybes bei siūlymo priežastis ir ypatumus;\n\n7) akcijos, atsiradusios dėl kitų vertybinių popierių konvertavimo ar keitimo arba įgyvendinus kitų vertybinių popierių suteikiamas teises, jeigu šios akcijos yra tos pačios klasės kaip ir akcijos, jau įtrauktos į prekybą toje pačioje reguliuojamoje rinkoje;\n\n8) vertybiniai popieriai, kurie jau yra įtraukti į prekybą kitoje reguliuojamoje rinkoje.“\n\n5. Papildyti 5 straipsnį 7 dalimi:\n\n„7. Šio straipsnio 6 dalies 8 punkte nustatyta išimtimi galima pasinaudoti, jeigu laikomasi visų šių reikalavimų:\n\n1) šie vertybiniai popieriai arba kiti tos pačios klasės vertybiniai popieriai įtraukti į prekybą toje reguliuojamoje rinkoje daugiau kaip 18 mėnesių;\n\n2) vertybiniai popieriai pirmą kartą įtraukti į prekybą toje reguliuojamoje rinkoje po 2003 m. gruodžio 31 d., jeigu prieš tai Direktyvos 2003/71/EB 14 straipsnyje nustatyta tvarka buvo paskelbtas patvirtintas prospektas, kuris buvo būtina įtraukimo į prekybą toje reguliuojamoje rinkoje sąlyga;\n\n3) vertybiniai popieriai, išskyrus šios dalies 2 punkte nurodytus vertybinius popierius, pirmą kartą įtraukti į prekybą toje reguliuojamoje rinkoje po 1983 m. birželio 30 d., o jų prospektas ar kiti būtini įtraukimo į prekybą toje reguliuojamoje rinkoje dokumentai buvo patvirtinti laikantis Direktyvoje 80/390/EEB arba Direktyvoje 2001/34/EB nustatytų reikalavimų;\n\n4) yra tenkinamos įtraukimo į prekybą reguliuojamoje rinkoje sąlygos ir vykdomos tęstinės pareigos, nustatytos emitentams toje reguliuojamoje rinkoje;\n\n5) asmuo parengia ir laikydamasis šiame įstatyme nustatytų reikalavimų viešai paskelbia santraukos dokumentą lietuvių kalba;\n\n6) santraukos dokumento turinys atitinka teisės aktų nustatytus reikalavimus, taikomus prospekto santraukai, ir santraukos dokumente nurodoma, kur galima gauti naujausią prospektą ir pagal informacijos atskleidimo reikalavimus emitento paskelbtą finansinę informaciją.“"
    },
    {
      "provision_ref": "art5",
      "section": "5",
      "title": "5 straipsnis. 15 straipsnio pakeitimas",
      "content": "Pakeisti 15 straipsnį ir jį išdėstyti taip:\n\n„15 straipsnis. Prospekto kalba, kai emitento buveinės valstybė narė yra Lietuvos Respublika\n\n1. Jeigu vertybiniai popieriai bus viešai siūlomi ar juos įtraukti į prekybą reguliuojamoje rinkoje bus siekiama tik Lietuvos Respublikoje, prospektas turi būti parengtas lietuvių kalba.\n\n2. Jeigu vertybiniai popieriai bus viešai siūlomi ar juos įtraukti į prekybą reguliuojamoje rinkoje bus siekiama vienoje ar keliose valstybėse narėse, išskyrus Lietuvos Respubliką, prospektas emitento, vertybinių popierių siūlytojo ar asmens, kuris kreipiasi dėl vertybinių popierių įtraukimo į prekybą reguliuojamoje rinkoje, pasirinkimu turi būti parengtas priimančiųjų valstybių narių kompetentingoms institucijoms priimtina kalba arba anglų kalba. Vertybinių popierių komisijai teikiamas tvirtinti prospektas emitento, vertybinių popierių siūlytojo ar asmens, kuris kreipiasi dėl vertybinių popierių įtraukimo į prekybą reguliuojamoje rinkoje, pasirinkimu turi būti parengtas lietuvių arba anglų kalba.\n\n3. Jeigu vertybiniai popieriai bus viešai siūlomi ar juos įtraukti į prekybą reguliuojamoje rinkoje bus siekiama Lietuvos Respublikoje ir vienoje ar keliose kitose valstybėse narėse, prospektas, teikiamas tvirtinti Vertybinių popierių komisijai, turi būti parengtas lietuvių arba anglų kalba. Tuo atveju, kai prospektas parengtas lietuvių kalba, emitento, vertybinių popierių siūlytojo ar asmens, kuris kreipiasi dėl vertybinių popierių įtraukimo į prekybą reguliuojamoje rinkoje, pasirinkimu papildomai turi būti pateikiamas prospekto vertimas į kiekvienos priimančiosios valstybės narės kompetentingai institucijai priimtiną kalbą arba anglų kalbą. Tuo atveju, kai prospektas parengtas anglų kalba, turi būti papildomai pateikiama prospekto santrauka lietuvių kalba.\n\n4. Jeigu ne nuosavybės vertybinius popierius, kurių vieno vieneto nominali vertė yra ne mažesnė kaip 50 tūkstančių eurų, siekiama įtraukti į prekybą reguliuojamoje rinkoje vienoje ar keliose valstybėse narėse, prospektas emitento, vertybinių popierių siūlytojo ar asmens, kuris kreipiasi dėl tokių vertybinių popierių įtraukimo į prekybą reguliuojamoje rinkoje, pasirinkimu turi būti parengtas buveinės valstybės narės ir priimančiųjų valstybių narių kompetentingoms institucijoms priimtina kalba arba anglų kalba. Jeigu šie vertybiniai popieriai bus įtraukiami į prekybą reguliuojamoje rinkoje Lietuvos Respublikoje, papildomai turi būti parengta prospekto santrauka lietuvių kalba.“"
    },
    {
      "provision_ref": "art6",
      "section": "6",
      "title": "6 straipsnis. 18 straipsnio pakeitimas",
      "content": "Pakeisti 18 straipsnį ir jį išdėstyti taip:\n\n„18 straipsnis. Informacijos apie esminius įvykius skelbimas\n\n1. Emitentas, kurio vertybiniais popieriais leista prekiauti reguliuojamoje rinkoje Lietuvos Respublikoje, Vertybinių popierių komisijos nustatyta tvarka nedelsdamas turi pateikti reguliuojamos rinkos, kurioje prekiaujama jo išleistais vertybiniais popieriais, operatoriui, Vertybinių popierių komisijai ir šio įstatymo 28 straipsnio nustatyta tvarka viešai paskelbti, įdėti į Centrinę reglamentuojamos informacijos bazę, paskelbti savo interneto tinklalapyje informacinį pranešimą apie kiekvieną esminį įvykį, išskyrus šio straipsnio 2 dalyje numatytą atvejį. Informaciniame pranešime turi būti atskleistas esminio įvykio pobūdis ir trumpas turinys.\n\n2. Jeigu dėl šio straipsnio 1 dalyje numatyto informacijos apie esminį įvykį paskelbimo emitentas gali patirti finansinės ar konkurencinės žalos, o informacijos nepaskelbimas nesuklaidins visuomenės ir emitentas gali užtikrinti tos informacijos konfidencialumą, jis gali šio informacinio pranešimo neskelbti ir pateikti jį tik Vertybinių popierių komisijai su žyma „Konfidenciali informacija“. Kartu jis privalo raštu paaiškinti, kodėl negalima atskleisti informacijos, ir nurodyti datą, iki kurios ta informacija turi likti konfidenciali. Informacijos konfidencialumo pabaigos dieną ji turi būti atskleista šio straipsnio 1 dalyje nustatyta tvarka. Vertybinių popierių komisija turi teisę įpareigoti emitentą paskelbti informaciją apie esminį įvykį anksčiau, negu emitento numatyta atskleidimo diena, jeigu:\n\n1) nebėra šioje dalyje numatyto pagrindo neskelbti informacijos arba\n\n2) informacija tapo žinoma asmenims, kuriems ji neturėjo būti perduota.\n\n3. Reguliuojamos rinkos operatorius turi teisę nustatyti papildomus informacijos apie esminius įvykius pateikimo reikalavimus, taikomus emitentams, kurių vertybiniai popieriai įtraukti į prekybą toje reguliuojamoje rinkoje.“"
    },
    {
      "provision_ref": "art7",
      "section": "7",
      "title": "7 straipsnis. 19 straipsnio 3 dalies pakeitimas",
      "content": "Pakeisti 19 straipsnio 3 dalį ir ją išdėstyti taip:\n\n„3. Ne valstybėse narėse įsteigti emitentai, kurių buveinės valstybė narė yra ne Lietuvos Respublika, turi atskleisti periodinę ir einamąją informaciją šiame skirsnyje nustatyta tvarka, jeigu jų vertybiniai popieriai yra viešai siūlomi arba įtraukti į prekybą reguliuojamoje rinkoje Lietuvos Respublikoje. Vertybinių popierių komisija turi teisę netaikyti emitentui, kurio buveinė yra ne valstybėje narėje, šio skirsnio reikalavimų, jeigu periodinė ir einamoji informacija parengta ir atskleista pagal valstybės, kurioje yra emitento buveinė, teisės aktų reikalavimus, kurie Vertybinių popierių komisijos sprendimu laikomi lygiaverčiais šiame skirsnyje nustatytiems reikalavimams.“"
    },
    {
      "provision_ref": "art8",
      "section": "8",
      "title": "8 straipsnis. 21 straipsnio pakeitimas",
      "content": "Pakeisti 21 straipsnį ir jį išdėstyti taip:\n\n„21 straipsnis. Metinė informacija\n\n1. Metinę informaciją sudaro audituotos metinės finansinės ataskaitos, auditorių patikrintas metinis pranešimas ir atsakingų asmenų patvirtinimas, kad, jų žiniomis, metinės finansinės ataskaitos, sudarytos pagal taikomus apskaitos standartus, atitinka tikrovę ir teisingai parodo emitento turtą, įsipareigojimus, finansinę būklę, pelną arba nuostolius ir pinigų srautus, kad metiniame pranešime yra teisingai nurodyta verslo plėtros ir veiklos apžvalga, emitento būklė kartu su pagrindinių rizikų ir neapibrėžtumų, su kuriais susiduriama, aprašymu.\n\n2. Jeigu emitentas privalo sudaryti metines konsoliduotąsias finansines ataskaitas, metinę informaciją sudaro audituotos metinės konsoliduotosios finansinės ataskaitos, auditorių patikrintas konsoliduotasis metinis pranešimas ir atsakingų asmenų patvirtinimas, kad, jų žiniomis, metinės konsoliduotosios finansinės ataskaitos, sudarytos pagal taikomus apskaitos standartus, atitinka tikrovę ir teisingai parodo įmonių grupės turtą, įsipareigojimus, finansinę būklę, pelną arba nuostolius ir pinigų srautus, kad konsoliduotajame metiniame pranešime yra teisingai nurodyta verslo plėtros ir veiklos apžvalga, emitento ir įmonių grupės būklė kartu su pagrindinių rizikų ir neapibrėžtumų, su kuriais susiduriama, aprašymu. Jeigu emitentas privalo sudaryti metines konsoliduotąsias finansines ataskaitas, į metinės informacijos sudėtį taip pat įeina patronuojančios įmonės audituotos metinės finansinės ataskaitos su atsakingų asmenų patvirtinimu ir patronuojančios įmonės metinis pranešimas. Rengiant konsoliduotąjį metinį pranešimą, patronuojančios įmonės metinis pranešimas gali būti sujungtas su konsoliduotuoju metiniu pranešimu.\n\n3. Emitento, kurio išleisti vertybiniai popieriai yra įtraukti į prekybą reguliuojamoje rinkoje Lietuvos Respublikoje, metiniame pranešime turi būti nurodyta, kaip jis laikosi šios reguliuojamos rinkos operatoriaus patvirtinto bendrovių, kurių vertybiniais popieriais prekiaujama reguliuojamoje rinkoje, valdymo kodekso. Jeigu tokių bendrovių valdymo kodekso ar kai kurių jo nuostatų nesilaikoma, metiniame pranešime turi būti konkrečiai nurodyta, kokių nuostatų ir dėl kokių priežasčių nesilaikoma.\n\n4. Metinė informacija kartu su auditoriaus išvada turi būti paskelbtos viešai ir pateiktos Vertybinių popierių komisijai ne vėliau kaip per 4 mėnesius nuo finansinių metų pabaigos.\n\n5. Lietuvos Respublikoje įsteigtų emitentų, kurių vertybiniai popieriai įtraukti į prekybą reguliuojamoje rinkoje vienoje ar keliose valstybėse narėse, apskaita turi būti tvarkoma ir metinės finansinės ataskaitos ir metinės konsoliduotosios finansinės ataskaitos turi būti sudarytos vadovaujantis tarptautiniais apskaitos standartais ir kitais teisės aktais. Lietuvos Respublikoje įsteigtų emitentų, kurių vertybiniai popieriai nėra įtraukti į prekybą reguliuojamoje rinkoje vienoje ar keliose valstybėse narėse, apskaita turi būti tvarkoma ir metinės finansinės ataskaitos ir metinės konsoliduotosios finansinės ataskaitos turi būti sudarytos vadovaujantis Lietuvos Respublikos teisės aktų nustatytais buhalterinės apskaitos ir finansinių ataskaitų sudarymo reikalavimais. Valstybėse narėse įsteigtų emitentų metinės finansinės ataskaitos ir metinės konsoliduotosios finansinės ataskaitos turi būti sudarytos vadovaujantis valstybės narės, kurioje įsteigtas emitentas, nacionalinės teisės aktų reikalavimais. Ne valstybėse narėse įsteigtų emitentų metinės finansinės ataskaitos ir metinės konsoliduotosios finansinės ataskaitos turi būti sudarytos vadovaujantis tarptautiniais apskaitos standartais arba bendrai priimtais apskaitos principais.\n\n6. Vertybinių popierių komisija turi teisę detalizuoti šiame įstatyme ir kituose teisės aktuose nustatytus reikalavimus, taikomus emitentų metiniam ir konsoliduotajam metiniam pranešimui, nustatyti kitus reikalavimus, tikslinti šiame straipsnyje nurodytos informacijos viešo paskelbimo ir pateikimo Vertybinių popierių komisijai tvarką.“"
    },
    {
      "provision_ref": "art9",
      "section": "9",
      "title": "9 straipsnis. 22 straipsnio pakeitimas",
      "content": "Pakeisti 22 straipsnį ir jį išdėstyti taip:\n\n„22 straipsnis. Tarpinė informacija\n\n1. Tarpinę informaciją sudaro 3, 6, 9 ir 12 mėnesių tarpinių finansinių ataskaitų rinkinys (toliau – tarpinės finansinės ataskaitos) ir atsakingų asmenų patvirtinimas, kad, jų žiniomis, tarpinės finansinės ataskaitos, sudarytos pagal taikomus apskaitos standartus, atitinka tikrovę ir teisingai parodo emitento turtą, įsipareigojimus, finansinę būklę, pelną arba nuostolius ir pinigų srautus. Rengiant 6 mėnesių tarpinę informaciją, papildomai turi būti parengtas 6 mėnesių tarpinis pranešimas ir atsakingų asmenų patvirtinimas, kad, jų žiniomis, tarpiniame pranešime yra teisingai nurodyta verslo plėtros ir veiklos apžvalga.\n\n2. Jeigu emitentas privalo sudaryti tarpinių konsoliduotųjų finansinių ataskaitų rinkinį (toliau – tarpinės konsoliduotosios finansinės ataskaitos), tarpinę informaciją sudaro 3, 6, 9 ir 12 mėnesių tarpinės konsoliduotosios finansinės ataskaitos ir atsakingų asmenų patvirtinimas, kad, jų žiniomis, tarpinės konsoliduotosios finansinės ataskaitos, sudarytos pagal taikomus apskaitos standartus, atitinka tikrovę ir teisingai parodo įmonių grupės turtą, įsipareigojimus, finansinę būklę, pelną arba nuostolius ir pinigų srautus. Rengiant 6 mėnesių tarpinę informaciją, papildomai turi būti parengtas 6 mėnesių konsoliduotasis tarpinis pranešimas ir atsakingų asmenų patvirtinimas, kad, jų žiniomis, konsoliduotajame tarpiniame pranešime yra teisingai nurodyta verslo plėtros ir veiklos apžvalga.\n\n3. Tarpinė informacija turi būti paskelbta viešai ir pateikta Vertybinių popierių komisijai pasibaigus atitinkamam ataskaitiniam laikotarpiui, ne vėliau kaip per 2 mėnesius nuo to laikotarpio pabaigos. Jeigu buvo atliekamas tarpinių finansinių ataskaitų ir (ar) tarpinių konsoliduotųjų finansinių ataskaitų auditas, tarpinė informacija turi būti paskelbta viešai ir pateikta Vertybinių popierių komisijai kartu su auditoriaus išvada.\n\n4. Lietuvos Respublikoje įsteigtų emitentų, kurių vertybiniai popieriai įtraukti į prekybą reguliuojamoje rinkoje vienoje ar keliose valstybėse narėse, apskaita turi būti tvarkoma vadovaujantis tarptautiniais apskaitos standartais, tarpinės finansinės ataskaitos ir tarpinės konsoliduotosios finansinės ataskaitos turi būti sudarytos vadovaujantis tarptautiniais apskaitos standartais, taikomais tarpinėms finansinėms ataskaitoms ir tarpinėms konsoliduotosioms finansinėms ataskaitoms, ir kitais teisės aktais. Lietuvos Respublikoje įsteigtų emitentų, kurių vertybiniai popieriai nėra įtraukti į prekybą reguliuojamoje rinkoje vienoje ar keliose valstybėse narėse, apskaita turi būti tvarkoma ir tarpinės finansinės ataskaitos ir tarpinės konsoliduotosios finansinės ataskaitos turi būti sudarytos vadovaujantis Lietuvos Respublikos teisės aktuose nustatytais buhalterinės apskaitos ir finansinių ataskaitų sudarymo reikalavimais. Valstybėse narėse įsteigtų emitentų tarpinės finansinės ataskaitos ir tarpinės konsoliduotosios finansinės ataskaitos turi būti sudarytos vadovaujantis valstybės narės, kurioje įsteigtas emitentas, nacionalinės teisės aktų reikalavimais. Ne valstybėse narėse įsteigtų emitentų tarpinės finansinės ataskaitos ir tarpinės konsoliduotosios finansinės ataskaitos turi būti sudarytos vadovaujantis tarptautiniais apskaitos standartais arba bendrai priimtais apskaitos principais. Tuo atveju, kai tarpinės finansinės ataskaitos ir tarpinės konsoliduotosios finansinės ataskaitos sudarytos vadovaujantis ne tarptautiniais apskaitos standartais, tarpines finansines ataskaitas ir tarpines konsoliduotąsias finansines ataskaitas turi sudaryti bent jau sutrumpintas balansas, sutrumpinta pelno (nuostolių) ataskaita ir aiškinamasis raštas.\n\n5. Vertybinių popierių komisija turi teisę detalizuoti šiame įstatyme ir kituose teisės aktuose nustatytus reikalavimus, taikomus emitentų tarpiniam ir konsoliduotajam tarpiniam pranešimui, nustatyti minimalų tarpinių finansinių ataskaitų ir tarpinių konsoliduotųjų finansinių ataskaitų, rengiamų vadovaujantis ne tarptautiniais apskaitos standartais, turinį, kitus reikalavimus, tikslinti šiame straipsnyje nurodytos informacijos viešo paskelbimo ir pateikimo Vertybinių popierių komisijai tvarką.“"
    },
    {
      "provision_ref": "art10",
      "section": "10",
      "title": "10 straipsnis. 23 straipsnio 4 ir 9 dalių pakeitimas",
      "content": "1. Pakeisti 23 straipsnio 4 dalį ir ją išdėstyti taip:\n\n„4. Šio straipsnio 1 dalyje nustatytos pareigos neturi įmonė, kuri priklauso įmonių grupei, privalančiai sudaryti metines konsoliduotąsias finansines ataskaitas, jeigu apie tai praneša įmonę patronuojanti įmonė ar pastarąją patronuojanti įmonė.“\n\n2. Pakeisti 23 straipsnio 9 dalį ir ją išdėstyti taip:\n\n„9. Asmuo, per nustatytą terminą neįvykdęs šio straipsnio 1 dalyje nustatytos pareigos, iki tinkamo šių duomenų atskleidimo teisės aktų nustatyta tvarka momento neturi teisės turėti to emitento visuotiniame akcininkų susirinkime daugiau balsų negu paskutinė riba, apie kurią jis tinkamai informavo. Be to, teismo tvarka gali būti panaikinti visi sprendimai, priimti nuo akcijų paketo įsigijimo iki teisingos informacijos pateikimo, jeigu šiais sprendimais buvo pakeisti emitento vadovai, pažeistos akcininkų turtinės ar neturtinės teisės.“"
    },
    {
      "provision_ref": "art11",
      "section": "11",
      "title": "11 straipsnis. 24 straipsnio 1 dalies 6 punkto pakeitimas",
      "content": "24 straipsnio 1 dalies 6 punkte vietoj skaičiaus „2“ įrašyti skaičių „1“ ir šį punktą išdėstyti taip:\n\n„6) pagal šios dalies 1–5 punktus turi asmens kontroliuojama įmonė;“."
    },
    {
      "provision_ref": "art12",
      "section": "12",
      "title": "12 straipsnis. 27 straipsnio pakeitimas",
      "content": "Pakeisti 27 straipsnį ir jį išdėstyti taip:\n\n„27 straipsnis. Reglamentuojamos informacijos kalba\n\n1. Jeigu vertybiniais popieriais leidžiama prekiauti reguliuojamoje rinkoje tik Lietuvos Respublikoje, kuri yra emitento buveinės valstybė narė, reglamentuojama informacija turi būti viešai paskelbta lietuvių ir anglų kalbomis. Jeigu emitento, kurio vertybiniais popieriais leidžiama prekiauti reguliuojamoje rinkoje tik Lietuvos Respublikoje, buveinės valstybė narė yra ne Lietuvos Respublika, reglamentuojama informacija emitento pasirinkimu turi būti viešai paskelbta lietuvių ir anglų kalbomis arba anglų kalba. Jeigu vertybiniai popieriai viešai siūlomi tik Lietuvos Respublikoje, reglamentuojama informacija turi būti viešai paskelbta lietuvių kalba.\n\n2. Jeigu vertybiniai popieriai viešai siūlomi arba jais leidžiama prekiauti reguliuojamoje rinkoje Lietuvos Respublikoje, kuri yra emitento buveinės valstybė narė, ir vienoje ar keliose kitose valstybėse narėse, reglamentuojama informacija turi būti viešai paskelbta lietuvių ir anglų kalbomis ir emitento pasirinkimu priimančiųjų valstybių narių kompetentingoms institucijos priimtina kalba arba anglų kalba. Jeigu vertybiniai popieriai viešai siūlomi arba jais leidžiama prekiauti reguliuojamoje rinkoje Lietuvos Respublikoje, kuri nėra emitento buveinės valstybė narė, ir vienoje ar keliose kitose valstybėse narėse, reglamentuojama informacija turi būti viešai paskelbta lietuvių arba anglų kalba ir emitento pasirinkimu kitų priimančiųjų valstybių narių kompetentingoms institucijos priimtina kalba arba anglų kalba bei buveinės valstybės narės kompetentingai institucijai priimtina kalba, jeigu vertybiniai popieriai viešai siūlomi arba jais leidžiama prekiauti reguliuojamoje rinkoje emitento buveinės valstybėje narėje.\n\n3. Jeigu vertybiniai popieriai viešai siūlomi arba jais leidžiama prekiauti reguliuojamoje rinkoje vienoje ar keliose valstybėse narėse, išskyrus Lietuvos Respubliką, kuri yra emitento buveinės valstybė narė, reglamentuojama informacija emitento pasirinkimu turi būti viešai paskelbta priimančiųjų valstybių narių kompetentingoms institucijoms priimtina kalba arba anglų kalba.\n\n4. Jeigu vertybiniais popieriais reguliuojamoje rinkoje leidžiama prekiauti be emitento sutikimo, šio straipsnio 1–3 dalyse nustatytų reikalavimų privalo laikytis asmuo, kuris kreipėsi dėl vertybinių popierių įtraukimo į prekybą reguliuojamoje rinkoje be emitento sutikimo ir tais vertybiniais popieriais buvo leista prekiauti.\n\n5. Emitento akcininkai ir šio įstatymo 23 ir 24 straipsniuose nurodyti asmenys reglamentuojamą informaciją turi teisę pateikti tik anglų kalba.\n\n6. Jeigu vertybiniais popieriais, kurių vieno vieneto nominali vertė yra ne mažesnė kaip 50 tūkstančių eurų, leidžiama prekiauti reguliuojamoje rinkoje vienoje ar keliose valstybėse narėse, reglamentuojama informacija emitento arba asmens, kuris kreipėsi dėl vertybinių popierių įtraukimo į prekybą reguliuojamoje rinkoje be emitento sutikimo, pasirinkimu turi būti pateikta buveinės valstybės narės ir priimančiųjų valstybių narių kompetentingoms institucijoms priimtina kalba arba anglų kalba.“"
    },
    {
      "provision_ref": "art13",
      "section": "13",
      "title": "13 straipsnis. 29 straipsnio 1 dalies pakeitimas",
      "content": "29 straipsnio 1 dalyje po žodžių „Lietuvos Respublikoje įsteigto“ įrašyti žodžius „nuosavybės vertybinių popierių“ ir po žodžių „ne Lietuvos Respublikoje įsteigtas“ įrašyti žodžius „nuosavybės vertybinių popierių“ ir šią dalį išdėstyti taip:\n\n„1. Šiame skirsnyje nustatyti reikalavimai taikomi oficialiems siūlymams dėl Lietuvos Respublikoje įsteigto nuosavybės vertybinių popierių emitento išleistų vertybinių popierių. Oficialiems siūlymams dėl vertybinių popierių, kuriuos išleido ne Lietuvos Respublikoje įsteigtas nuosavybės vertybinių popierių emitentas, šio skirsnio reikalavimai, atsižvelgiant į šio įstatymo 40 straipsnio nuostatas, taikomi, jeigu pagal šio įstatymo 39 straipsnį priežiūros institucija yra Vertybinių popierių komisija.“"
    },
    {
      "provision_ref": "art14",
      "section": "14",
      "title": "14 straipsnis. 31 straipsnio pakeitimas ir papildymas",
      "content": "1. 31 straipsnio 1 dalyje vietoj skaičiaus ir žodžio „40 procentų“ įrašyti skaičių „1/3“ ir šią dalį išdėstyti taip:\n\n„1. Jeigu asmuo, veikdamas savarankiškai ar kartu su kitais sutartinai veikiančiais asmenimis, įgyja akcijas, kurios kartu su jo turimu akcijų paketu arba kartu su kitų sutartinai veikiančių asmenų turimu akcijų paketu suteikia daugiau kaip 1/3 balsų bendrovės, dėl kurios akcijų teiktinas oficialus siūlymas, visuotiniame akcininkų susirinkime, jis privalo:\n\n1) perleisti akcijas, viršijančias šią ribą, arba\n\n2) teikti privalomą oficialų siūlymą supirkti likusias balsavimo teisę suteikiančias bendrovės, dėl kurios akcijų teiktinas oficialus siūlymas, akcijas ir vertybinius popierius, patvirtinančius teisę įsigyti balsavimo teisę suteikiančius vertybinius popierius.“\n\n2. Papildyti 31 straipsnį nauja 2 dalimi:\n\n„2. Šio straipsnio 1 dalyje nustatyta pareiga taip pat taikoma asmeniui, kuris įgijo kontrolę asmens, turinčio bendrovės, dėl kurios akcijų teiktinas oficialus siūlymas, akcijų, visuotiniame akcininkų susirinkime suteikiančių daugiau kaip 1/3 balsų.“\n\n3. Buvusią 31 straipsnio 2 dalį laikyti 3 dalimi, ją pakeisti ir išdėstyti taip:\n\n„3. Asmuo, veikdamas savarankiškai ar kartu su kitais sutartinai veikiančiais asmenimis, įgijęs akcijas, kurios kartu su jo turimu akcijų paketu arba kartu su kitų sutartinai veikiančių asmenų turimu akcijų paketu suteikia daugiau kaip 1/3 balsų bendrovės, dėl kurios akcijų teiktinas oficialus siūlymas, visuotiniame akcininkų susirinkime, privalo nedelsdamas, ne vėliau kaip per 4 prekybos dienas, paskelbti bendrovės, dėl kurios akcijų teikiamas oficialus siūlymas, įstatuose nurodytame Lietuvos Respublikos dienraštyje apie 1/3 balsų ribos peržengimą ir apie savo ketinimą teikti privalomą oficialų siūlymą ar ketinimą perleisti šią balsų ribą viršijančias akcijas, taip pat apie tai pranešti Vertybinių popierių komisijai, reguliuojamos rinkos operatoriui ir bendrovei, dėl kurios akcijų teiktinas oficialus siūlymas. Tokiu pat būdu turi būti skelbiama informacija apie nustatytą balsų ribą viršijančių akcijų perleidimo faktą, jeigu, vadovaujantis šio straipsnio 1 dalies 1 punktu, privalomas oficialus siūlymas neteikiamas.“\n\n4. Buvusias 31 straipsnio 3 ir 4 dalis laikyti atitinkamai 4 ir 5 dalimis.\n\n5. Buvusią 31 straipsnio 5 dalį laikyti 6 dalimi, ją pakeisti ir išdėstyti taip:\n\n„6. Savarankiškai veikiantis asmuo ar sutartinai veikiantys asmenys, peržengę šio straipsnio 1 dalyje nurodytą balsų ribą, netenka visų balsų bendrovės, dėl kurios akcijų teikiamas oficialus siūlymas, visuotiniame akcininkų susirinkime. Balsavimo teisė vėl įgyjama tą dieną, kai:\n\n1) Vertybinių popierių komisija patvirtina privalomo oficialaus siūlymo cirkuliarą arba\n\n2) perleidžiamos akcijos, viršijančios 1/3 balsų ribą, ir šio straipsnio 3 dalyje nurodytu būdu ir nurodytiems subjektams pateikiama informacija apie šią ribą viršijančių akcijų perleidimo faktą ar kai dėl kitų priežasčių turimas balsų kiekis sumažėja ir neviršija 1/3 balsų ribos.“\n\n6. Buvusią 31 straipsnio 6 dalį laikyti 7 dalimi, ją pakeisti ir išdėstyti taip:\n\n„7. Asmuo, nusprendęs teikti savanorišką oficialų siūlymą, privalo nedelsdamas apie tai paskelbti bendrovės, dėl kurios akcijų teikiamas oficialus siūlymas, įstatuose nurodytame Lietuvos Respublikos dienraštyje, pranešti Vertybinių popierių komisijai, reguliuojamos rinkos operatoriui ir bendrovei, dėl kurios akcijų teikiamas oficialus siūlymas, ir per 20 dienų po viešo paskelbimo pateikti Vertybinių popierių komisijai cirkuliarą.“"
    },
    {
      "provision_ref": "art15",
      "section": "15",
      "title": "15 straipsnis. 32 straipsnio 1 dalies 7 punkto pakeitimas",
      "content": "Pakeisti 32 straipsnio 1 dalies 7 punktą ir jį išdėstyti taip:\n\n„7) veikdamas savarankiškai ar kartu su kitais sutartinai veikiančiais asmenimis pateikęs savanorišką oficialų siūlymą įsigyti visus bendrovės, dėl kurios akcijų teikiamas oficialus siūlymas, vertybinius popierius už kainą, nustatytą pagal šio įstatymo  34 straipsnio reikalavimus, įgyja daugiau kaip 1/3 balsų šios bendrovės visuotiniame akcininkų susirinkime.“"
    },
    {
      "provision_ref": "art16",
      "section": "16",
      "title": "16 straipsnis. 34 straipsnio pakeitimas",
      "content": "Pakeisti 34 straipsnį ir jį išdėstyti taip:\n\n„34 straipsnis. Privalomo oficialaus siūlymo kainos nustatymas\n\n1. Privalomo oficialaus siūlymo kaina turi būti teisinga. Kaina nustatoma vadovaujantis šiais principais:\n\n1) privalomo oficialaus siūlymo kaina turi būti ne mažesnė už didžiausią vertybinių popierių, kuriuos oficialaus siūlymo teikėjas įsigijo per 12 mėnesių iki šio įstatymo 31 straipsnio 1 dalyje nurodytos balsų ribos peržengimo dienos, kainą ir ne mažesnė už vidutinę svertinę rinkos kainą reguliuojamoje rinkoje ir daugiašalėje prekybos sistemoje per 6 mėnesius iki nurodytos balsų ribos peržengimo dienos, kai vertybiniais popieriais yra prekiaujama reguliuojamoje rinkoje ir daugiašalėje prekybos sistemoje. Vertybinių popierių komisija nustato detalią vidutinės svertinės rinkos kainos apskaičiavimo tvarką;\n\n2) jeigu didžiausios vertybinių popierių, kuriuos oficialaus siūlymo teikėjas įsigijo per 12 mėnesių iki šio įstatymo 31 straipsnio 1 dalyje nurodytos balsų ribos peržengimo dienos, kainos negalima nustatyti ir vertybiniais popieriais nebuvo prekiaujama nei reguliuojamoje rinkoje, nei daugiašalėje prekybos sistemoje, privalomo oficialaus siūlymo būdu superkamų vertybinių popierių kaina nustatoma atsižvelgiant į turto vertintojo ne mažiau kaip dviem požiūriais nustatytą vertybinių popierių vertę. Oficialaus siūlymo teikėjo pasirinktą turto vertintoją tvirtina Vertybinių popierių komisija. Vertybinių popierių komisija turi teisę nepatvirtinti turto vertintojo, jeigu jis yra susijęs su oficialaus siūlymo teikėju ar kitais asmenimis, turinčiais turtinių interesų dėl bendrovės, dėl kurios akcijų teikiamas oficialus siūlymas, vertybinių popierių.\n\n2. Vertybinių popierių komisija turi teisę reikalauti pakeisti privalomo oficialaus siūlymo kainą šiais atvejais:\n\n1) kai privalomo oficialaus siūlymo kaina buvo nustatyta pirkėjo ir pardavėjo susitarimu;\n\n2) kai manipuliuojama vertybinių popierių, kurie yra privalomo oficialaus siūlymo objektas, rinkos kaina;\n\n3) kai įtakos vertybinių popierių rinkos kainoms turėjo nenumatyti įvykiai;\n\n4) kai privalomas oficialus siūlymas teikiamas praėjus reikšmingam laikotarpiui nuo šio įstatymo 31 straipsnio 1 dalyje nurodytos balsų ribos peržengimo dienos;\n\n5) kai dėl kitų svarbių aplinkybių kyla pagrįstų įtarimų, kad siūloma kaina yra neteisinga.\n\n3. Vertybinių popierių komisija turi teisę leisti pakeisti privalomo oficialaus siūlymo kainą, kai siekiama padėti finansinius nuostolius patiriančiai įmonei.\n\n4. Vertybinių popierių komisijos sprendimas reikalauti pakeisti privalomo oficialaus siūlymo kainą turi būti motyvuotas ir paskelbiamas viešai. Reikalaudama pakeisti privalomo oficialaus siūlymo kainą, Vertybinių popierių komisija gali atsižvelgti į šiuos kriterijus:\n\n1) vidutinę svertinę 6 mėnesių laikotarpio iki šio įstatymo 31 straipsnio 1 dalyje nurodytos balsų ribos peržengimo vertybinių popierių rinkos kainą reguliuojamoje rinkoje ir daugiašalėje prekybos sistemoje;\n\n2) likvidacinę bendrovės vertę;\n\n3) kitus objektyvius analizuojant finansus plačiai taikomus vertinimo kriterijus.\n\n5. Jeigu asmuo nuo šio įstatymo 31 straipsnio 1 dalyje nurodytos balsų ribos peržengimo dienos iki privalomo oficialaus siūlymo galiojimo pabaigos įsigyja vertybinių popierių, dėl kurių jis pateikė privalomą oficialų siūlymą, už didesnę kainą negu privalomo oficialaus siūlymo kaina, tai privalomo oficialaus siūlymo kaina turi būti atitinkamai padidinta.\n\n6. Jeigu privalomą oficialų siūlymą pateikęs asmuo per vienus metus po privalomo oficialaus siūlymo galiojimo pabaigos įsigyja vertybinių popierių, dėl kurių jis buvo pateikęs privalomą oficialų siūlymą, už didesnę kainą negu privalomo oficialaus siūlymo kaina, jis privalo sumokėti kainų skirtumą į privalomą oficialų siūlymą atsiliepusiems asmenims.\n\n7. Bendrovės, dėl kurios akcijų teikiamas oficialus siūlymas, akcininkas turi teisę kreiptis į teismą dėl šio straipsnio nustatyta tvarka nustatytos privalomo oficialaus siūlymo kainos atitikties teisingumo reikalavimams. Tokiu atveju mutatis mutandis taikomi Civilinio kodekso 2.118, 2.119 ir 2.127–2.130 straipsniai.\n\n8. Šio straipsnio reikalavimai dėl privalomo oficialaus siūlymo kainos nustatymo mutatis mutandis taikomi bendrovės, dėl kurios akcijų teikiamas oficialus siūlymas ir kuri įsteigta Lietuvos Respublikoje, vertybiniams popieriams, kuriais Lietuvos Respublikoje veikiančioje reguliuojamoje rinkoje ir daugiašalėje prekybos sistemoje neprekiaujama.“"
    },
    {
      "provision_ref": "art17",
      "section": "17",
      "title": "17 straipsnis. 35 straipsnio 5 ir 6 dalių pakeitimas",
      "content": "1. 35 straipsnio 5 dalyje vietoj skaičiaus ir žodžio „40 procentų“ įrašyti skaičių „1/3“ ir šią dalį išdėstyti taip:\n\n„5. Šio straipsnio 4 dalyje nustatytas draudimas kliudyti įgyvendinti oficialų siūlymą netaikomas, jeigu tokiems veiksmams pritaria bendrovės, dėl kurios akcijų teikiamas oficialus siūlymas ir kuri įsteigta Lietuvos Respublikoje, visuotinis akcininkų susirinkimas. Bendrovės, dėl kurios akcijų teikiamas oficialus siūlymas, valdymo ar priežiūros organas, prieš imdamasis veiksmų, kurie gali sužlugdyti sėkmingą oficialaus siūlymo rezultatą, išskyrus alternatyvių siūlymų ieškojimą, taip pat prieš išleisdamas vertybinius popierius, dėl kurių atsirastų ilgalaikė kliūtis oficialaus siūlymo teikėjui įgyti daugiau kaip 1/3 balsų bendrovės, dėl kurios akcijų teikiamas oficialus siūlymas, visuotiniame akcininkų susirinkime, privalo gauti išankstinį visuotinio akcininkų susirinkimo pritarimą.“\n\n2. Pakeisti 35 straipsnio 6 dalį ir ją išdėstyti taip:\n\n„6. Šio straipsnio 5 dalyje numatytas išankstinis visuotinio akcininkų susirinkimo pritarimas turi būti gautas dėl valdymo ar priežiūros organų veiksmų, atliekamų nuo šio įstatymo 31 straipsnio 3 dalyje nurodyto viešo pranešimo apie 1/3 balsų ribos peržengimą arba šio įstatymo 31 straipsnio 7 dalyje nurodyto pranešimo apie ketinimą teikti savanorišką oficialų siūlymą iki oficialaus siūlymo galiojimo pabaigos.“"
    },
    {
      "provision_ref": "art18",
      "section": "18",
      "title": "18 straipsnis. 37 straipsnio 1, 3, 6, 7, 15, 16 dalių pakeitimas ir 5 dalies pripažinimas netekusia galios",
      "content": "1. Pakeisti 37 straipsnio 1 dalį ir ją išdėstyti taip:\n\n„1. Nuosavybės vertybinių popierių emitento akcininkas, veikdamas savarankiškai ar kartu su kitais sutartinai veikiančiais asmenimis, įsigijęs akcijų, sudarančių ne mažiau kaip 95 procentus balsavimo teises suteikiančio kapitalo ir ne mažiau kaip 95 procentus visų balsų emitento visuotiniame akcininkų susirinkime, turi teisę reikalauti, kad visi kiti emitento akcininkai parduotų jiems priklausančias balso teisę suteikiančias akcijas, ir šie privalo jas parduoti šio įstatymo nustatyta tvarka.“\n\n2. Pakeisti 37 straipsnio 3 dalį ir ją išdėstyti taip:\n\n„3. Akcijos pagal šį straipsnį gali būti perkamos ir parduodamos per tris mėnesius nuo privalomo oficialaus siūlymo ar savanoriško oficialaus siūlymo įsigyti visas likusias balsavimo teisę suteikiančias akcijas įgyvendinimo.“\n\n3. 37 straipsnio 5 dalį pripažinti netekusia galios.\n\n4. Pakeisti 37 straipsnio 6 dalį ir ją išdėstyti taip:\n\n„6. Nustatant kainą pagal šio straipsnio 4 dalies 2 ir 3 punktus, kaina, už kurią siūloma supirkti akcijas, turi būti pagrįsta ir iš anksto suderinta su Vertybinių popierių komisija. Vertybinių popierių komisija turi teisę motyvuotai reikalauti pakeisti kainą. Šio straipsnio 7 dalyje nurodytas pranešimas emitentui turi būti pateiktas ne vėliau kaip per 30 dienų nuo galutinės kainos suderinimo dienos.“\n\n5. 37 straipsnio 7 dalies 5 punkte išbraukti žodžius „ir vieta“ ir šį punktą išdėstyti taip:\n\n„5) akcijų išpirkimo tvarka.“\n\n6. Pakeisti 37 straipsnio 15 dalį ir ją išdėstyti taip:\n\n„15. Nuosavybės vertybinių popierių emitento akcininkas turi teisę reikalauti, kad akcininkas, kuris, veikdamas savarankiškai ar kartu su kitais sutartinai veikiančiais asmenimis, įsigijo akcijų, sudarančių ne mažiau kaip 95 procentus balsavimo teises suteikiančio kapitalo ir ne mažiau kaip 95 procentus visų balsų emitento visuotiniame akcininkų susirinkime, nupirktų jam priklausančias balso teisę suteikiančias akcijas, o šis akcininkas privalo jas nupirkti šio įstatymo nustatyta tvarka.“\n\n7. Pakeisti 37 straipsnio 16 dalį ir ją išdėstyti taip:\n\n„16. Tais atvejais, kai kuris nors akcininkas reikalauja, kad akcininkas, kuris, veikdamas savarankiškai ar kartu su kitais sutartinai veikiančiais asmenimis, įsigijo akcijų, sudarančių ne mažiau kaip 95 procentus balsavimo teises suteikiančio kapitalo ir ne mažiau kaip 95 procentus visų balsų emitento visuotiniame akcininkų susirinkime, nupirktų jam priklausančias akcijas, mutatis mutandis taikomos šio straipsnio 2–11, 13, 14 dalių nuostatos.“"
    },
    {
      "provision_ref": "art19",
      "section": "19",
      "title": "19 straipsnis. 38 straipsnio 4 dalies ir 5 dalies 5 punkto pakeitimas",
      "content": "1. 38 straipsnio 4 dalyje po žodžių „rinkos kainą“ įrašyti žodžius „reguliuojamoje rinkoje ir daugiašalėje prekybos sistemoje“ ir šią dalį išdėstyti taip:\n\n„4. Privalomo oficialaus siūlymo kaina turi būti ne mažesnė už vidutinę svertinę emitento akcijų rinkos kainą reguliuojamoje rinkoje ir daugiašalėje prekybos sistemoje per 6 mėnesius iki viešo paskelbimo apie ketinimą išbraukti emitento akcijas iš prekybos Lietuvos Respublikoje veikiančioje reguliuojamoje rinkoje dienos. Jeigu emitento akcininkas, veikdamas savarankiškai ar kartu su kitais sutartinai veikiančiais asmenimis, ne anksčiau kaip prieš 3 mėnesius iki visuotinio akcininkų susirinkimo sprendimo išbraukti emitento akcijas iš prekybos Lietuvos Respublikoje veikiančioje reguliuojamoje rinkoje teikė ir įgyvendino privalomą oficialų siūlymą, kaina nustatoma tokia, kokia buvo mokama jam įsigyjant akcijas šiuo būdu.“\n\n2. 38 straipsnio 5 dalies 5 punkte po žodžio „siūloma“ įrašyti žodį „preliminari“ ir šį punktą išdėstyti taip:\n\n„5) už akcijas siūloma preliminari kaina ir jos nustatymo būdas.“"
    },
    {
      "provision_ref": "art20",
      "section": "20",
      "title": "20 straipsnis. 39 straipsnio 1 dalies 1 punkto pakeitimas",
      "content": "39 straipsnio 1 dalies 1 punkte vietoj žodžio „prekiaujama“ įrašyti žodžius „leista prekiauti“ ir šį punktą išdėstyti taip:\n\n„1) oficialus siūlymas teikiamas dėl Lietuvos Respublikoje įsteigtos bendrovės vertybinių popierių, kuriais leista prekiauti Lietuvos Respublikoje veikiančioje reguliuojamoje rinkoje;“."
    },
    {
      "provision_ref": "art21",
      "section": "21",
      "title": "21 straipsnis. 42 straipsnio 1 ir 2 dalių pakeitimas ir papildymas",
      "content": "1. 42 straipsnio 1 dalies 1 punkte išbraukti žodžius „šiame įstatyme“ ir šį punktą išdėstyti taip:\n\n„1) rengia, tvirtina, keičia ir pripažįsta negaliojančiais jos kompetencijai priskirtus teisės aktus;“.\n\n2. Papildyti 42 straipsnio 1 dalį nauju 5 punktu:\n\n„5) tikrina, ar vykdant šio įstatymo reikalavimus emitentų apskaita tvarkoma ir finansinės ataskaitos ir (ar) konsoliduotosios finansinės ataskaitos sudaromos pagal taikomus buhalterinės apskaitos ir finansinių ataskaitų sudarymo reikalavimus;“.\n\n3. Buvusį 42 straipsnio 1 dalies 5 punktą laikyti 6 punktu, jį pakeisti ir išdėstyti taip:\n\n„6) stebi, tikrina ar kitaip prižiūri, ar asmenys tinkamai laikosi šiame įstatyme ir šio įstatymo pagrindu priimtuose Vertybinių popierių komisijos nutarimuose nustatytų reikalavimų ir Vertybinių popierių komisijos duotų nurodymų ar įpareigojimų;“.\n\n4. Buvusius 42 straipsnio 1 dalies 6, 7 ir 8 punktus laikyti atitinkamai 7, 8 ir 9 punktais.\n\n5. Papildyti 42 straipsnio 2 dalį nauju 5 punktu:\n\n„5) motyvuotu sprendimu įpareigoti oficialaus siūlymo teikėją pasirinkti kitą turto vertintoją oficialaus siūlymo ar privalomo pirkimo ir pardavimo kainai nustatyti, jeigu yra pagrįstų įtarimų, kad turto vertintojo nustatyta oficialaus siūlymo ar privalomo pirkimo ir pardavimo kaina nėra teisinga;“.\n\n6. Papildyti 42 straipsnio 2 dalį nauju 6 punktu:\n\n„6) iki 10 darbo dienų sustabdyti vertybinių popierių viešą siūlymą ar įtraukimą į prekybą reguliuojamoje rinkoje, jeigu yra pagrįstų įtarimų, kad tai daroma nesilaikant teisės aktų reikalavimų ar prospekte nustatytų sąlygų;“.\n\n7. Buvusį 42 straipsnio 2 dalies 5 punktą laikyti 7 punktu, jį pakeisti ir išdėstyti taip:\n\n„7) reikalauti sustabdyti arba nutraukti prekybą konkrečiais vertybiniais popieriais reguliuojamoje rinkoje ir daugiašalėje prekybos sistemoje;“.\n\n8. Buvusius 42 straipsnio 2 dalies 6, 7, 8 ir 9 punktus laikyti atitinkamai 8, 9, 10 ir 11 punktais."
    },
    {
      "provision_ref": "art22",
      "section": "22",
      "title": "22 straipsnis. 45 straipsnio pakeitimas",
      "content": "Pakeisti 45 straipsnį ir jį išdėstyti taip:\n\n„45 straipsnis. Vertybinių popierių komisijos teisė atlikti patikrinimus\n\n1. Vertybinių popierių komisija, siekdama nustatyti, kaip laikomasi šio įstatymo, jo pagrindu priimtų ir su juo susijusių teisės aktų, turi teisę organizuoti ir atlikti patikrinimus.\n\n2. Atlikdami patikrinimą, Vertybinių popierių komisijos darbuotojai turi Lietuvos Respublikos finansinių priemonių rinkų įstatymo 85 straipsnio 2 dalyje nustatytas teises. Šioms teisėms įgyvendinti Vertybinių popierių komisija gali pasitelkti policijos pareigūnus.“"
    },
    {
      "provision_ref": "art23",
      "section": "23",
      "title": "23 straipsnis. 46 straipsnio pakeitimas",
      "content": "Pakeisti 46 straipsnį ir jį išdėstyti taip:\n\n„46 straipsnis. Atsakomybė už šio įstatymo pažeidimus\n\n1. Vertybinių popierių komisija asmenims, pažeidusiems šį įstatymą ar šio įstatymo pagrindu priimtus Vertybinių popierių komisijos nutarimus ir nevykdantiems Vertybinių popierių komisijos duotų nurodymų ar įpareigojimų, gali taikyti šias poveikio priemones:\n\n1) įspėti dėl veiklos trūkumų ir pažeidimų bei nustatyti jų pašalinimo terminus;\n\n2) skirti administracines nuobaudas ar šio įstatymo nustatytas pinigines baudas.\n\n2. Sprendimas dėl poveikio priemonių taikymo gali būti priimtas, jeigu praėjo ne daugiau kaip 2 metai nuo pažeidimo įvykdymo dienos, o esant tęstiniam ar trunkamajam pažeidimui, – nuo paskutinių tęstinio pažeidimo veiksmų atlikimo dienos ar trunkamojo pažeidimo paaiškėjimo dienos.“"
    },
    {
      "provision_ref": "art24",
      "section": "24",
      "title": "24 straipsnis. 47 straipsnio pakeitimas",
      "content": "Pakeisti 47 straipsnį ir jį išdėstyti taip:\n\n„47 straipsnis. Piniginės baudos už šio įstatymo pažeidimus\n\nVertybinių popierių komisija Lietuvos Respublikos finansinių priemonių rinkų įstatymo 96 straipsnyje nustatyta tvarka turi teisę skirti tokias baudas:\n\n1) asmenims, organizuojantiems ar įgyvendinantiems vertybinių popierių viešą siūlymą arba prekybą reguliuojamoje rinkoje, jeigu prieš tai nebuvo patvirtintas ir (ar) paskelbtas prospektas arba šių vertybinių popierių viešas siūlymas ar prekyba reguliuojamoje rinkoje yra uždrausti arba sustabdyti, – iki viešai siūlytų ar į prekybą reguliuojamoje rinkoje įtrauktų vertybinių popierių bendros nominalios vertės dydžio;\n\n2) asmenims, atsakingiems už prospekte pateiktos informacijos teisingumą ir išsamumą, prospekte pateikusiems ne visą, neišsamią ar klaidinančią informaciją ir taip nesilaikantiems šio įstatymo 6 straipsnyje nustatytų reikalavimų, – iki 100 tūkstančių litų;\n\n3) asmenims, nesilaikantiems šio įstatymo 18 straipsnyje nustatytų reikalavimų, – iki 200 tūkstančių litų;\n\n4) asmenims, nesilaikantiems šio įstatymo 31 straipsnyje nustatyto reikalavimo pateikti privalomą oficialų siūlymą supirkti likusias balsavimo teisę suteikiančias bendrovės akcijas, – iki 500 tūkstančių litų; asmenims, nesilaikantiems kitų šiame straipsnyje nustatytų reikalavimų, – iki 100 tūkstančių litų;\n\n5) asmenims, šio įstatymo 37 straipsnio nustatyta tvarka pareikalavusiems, kad visi kiti emitento akcininkai parduotų jiems priklausančias akcijas, bet nustatytais terminais neatsiskaičiusiems su jais arba nevykdantiems prievolės kuriam nors akcininkui pareikalavus išpirkti jam priklausančias akcijas, – iki 100 tūkstančių litų;\n\n6) asmenims, nesilaikantiems šio įstatymo 11, 16, 20, 21, 22, 23, 28, 30, 33, 35, 36 straipsniuose nustatytų reikalavimų, – iki 100 tūkstančių litų;\n\n7) asmenims, nesilaikantiems šio įstatymo 10, 15, 25, 26, 27 straipsniuose nustatytų reikalavimų, – iki 50 tūkstančių litų;\n\n8) asmenims, nevykdantiems Vertybinių popierių komisijos nurodymų, neteikiantiems Vertybinių popierių komisijai šiame ir kituose įstatymuose nurodytos informacijos arba trukdantiems Vertybinių popierių komisijai ar jos įgaliotiems asmenims atlikti tyrimus ar patikrinimus, – iki 100 tūkstančių litų;\n\n9) asmenims, nesilaikantiems kitų šiame įstatyme ir jo įgyvendinamuosiuose teisės aktuose nustatytų reikalavimų, – iki 100 tūkstančių litų.“"
    },
    {
      "provision_ref": "art25",
      "section": "25",
      "title": "25 straipsnis. 48 straipsnio papildymas 12 dalimi",
      "content": "Papildyti 48 straipsnį 12 dalimi:\n\n„12. Asmenims, veikiantiems savarankiškai ar kartu su kitais sutartinai veikiančiais asmenimis, kurie Lietuvos Respublikos vertybinių popierių įstatymo 2, 3, 4, 5, 15, 18, 19, 21, 22, 23, 24, 27, 29, 31, 32, 34, 35, 37, 38, 39, 42, 45, 46, 47, 48 straipsnių pakeitimo ir papildymo įstatymo įsigaliojimo dieną turėjo daugiau kaip 1/3, tačiau ne daugiau kaip  40 procentų balsų bendrovės, dėl kurios akcijų teiktinas oficialus siūlymas, visuotiniame akcininkų susirinkime, pareiga skelbti privalomą oficialų siūlymą atsiranda, jeigu jie įgyja daugiau kaip 40 procentų balsų. Jeigu šie asmenys sumažina turimą bendrovės akcijų paketą iki dydžio, suteikiančio mažiau kaip 1/3 visų balsų, nuo tokio sumažinimo dienos jiems taikoma 1/3 balsų riba.“\n\nSkelbiu šį Lietuvos Respublikos Seimo priimtą įstatymą.\n\nRESPUBLIKOS PREZIDENTĖ                                                    DALIA GRYBAUSKAITĖ\n\n_________________"
    }
  ],
  "definitions": []
}

{
  "id": "lt-law-xi-1539",
  "type": "statute",
  "title": "Lietuvos Respublikos branduolinės saugos įstatymas",
  "short_name": "XI-1539",
  "status": "in_force",
  "issued_date": "2011-06-28",
  "in_force_date": "2011-10-01",
  "url": "https://e-tar.lt/portal/lt/legalAct/TAR.424F7C72601E/GwLXgVAvns",
  "provisions": [
    {
      "provision_ref": "art1",
      "section": "1",
      "title": "1 straipsnis. Įstatymo tikslas ir reglamentavimo sritis",
      "content": "1. Šis įstatymas nustato branduolinės saugos užtikrinimo teisinius pagrindus, asmenų, vykdančių veiklą branduolinės energetikos srityje ir su branduolinėmis ir (arba) branduolinio kuro ciklo medžiagomis, pareigas, teises ir atsakomybę užtikrinant branduolinę saugą, taip pat valstybės institucijų funkcijas branduolinės saugos valstybinio reglamentavimo srityje.\n\n2. Šiuo įstatymu įtvirtinami pagrindiniai branduolinės saugos principai, kuriais siekiama užtikrinti kiek įmanoma aukštesnį branduolinės saugos lygį ir kiek įmanoma mažesnę riziką žmonėms, jų turtui ir aplinkai dėl branduolinės energetikos objektų veiklos ir bet kurios kitos veiklos, susijusios su branduolinių ir (arba) branduolinio kuro ciklo medžiagų naudojimu.\n\n3. Šis įstatymas taikomas visais branduolinės energetikos objekto gyvavimo etapais: vertinant statybos vietą (aikštelę), projektuojant, statant, pripažįstant branduolinės energetikos objektą tinkamu eksploatuoti, eksploatuojant, vykdant eksploatavimo nutraukimą, taip pat prižiūrint uždarytą radioaktyviųjų atliekų atliekyną, įsigyjant, turint, naudojant ar vežant branduolines ir (arba) branduolinio kuro ciklo medžiagas.\n\n4. Šio įstatymo nuostatos suderintos su šio įstatymo 2 priede nurodytais Europos Sąjungos teisės aktais."
    },
    {
      "provision_ref": "art2",
      "section": "2",
      "title": "2 straipsnis. Pagrindinės šio įstatymo sąvokos",
      "content": "1. Branduolinė medžiaga – plutonis, uranas (gamtinis, įsodrintas urano 235 ar urano 233 izotopais arba nuskurdintas) ir toris, esantys metalų lydiniuose, cheminiuose junginiuose ar koncentratuose arba kitų medžiagų mišiniuose.\n\n2. Branduolinė sauga – visuma teisinių, organizacinių ir techninių priemonių ir branduolinės energetikos objektą eksploatuojančios organizacijos ar kitą veiklą su branduolinėmis ir (arba) branduolinio kuro ciklo medžiagomis vykdančių asmenų ir (arba) jų darbuotojų kompetencijų, garantuojančių tinkamą branduolinės energetikos objektų eksploatavimo ar atitinkamos veiklos sąlygų užtikrinimą, branduolinių ir radiologinių avarijų išvengimą (prevenciją) ar jų padarinių sušvelninimą, įskaitant atitinkamas radiacinės saugos priemones, siekiant užtikrinti žmonių ir aplinkos apsaugą nuo žalingo jonizuojančiosios spinduliuotės poveikio.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n3. Branduolinės energetikos objekto pripažinimas tinkamu eksploatuoti – pripažinimas, kad įrengti branduolinės energetikos objekto konstrukcijos, sistemos ir komponentai atitinka projektą ir saugos reikalavimus, o licencijos turėtojo normatyviniai techniniai dokumentai, organizacinė struktūra, darbuotojų skaičius ir jų kompetencijos yra tinkamos, kad branduolinės energetikos objektą būtų galima saugiai eksploatuoti.\n\n4. Branduolinės energetikos objekto saugos analizės ataskaita – branduolinės energetikos objekto projekto dokumentas, kuriame pateikiami išsamūs branduolinės energetikos objekto saugos vertinimo rezultatai ir pagrindžiama branduolinės energetikos objekto sauga.\n\n5. Dalioji medžiaga – cheminio elemento izotopas, kuris gali sudaryti kritinę masę ir dėl to gali vykti savaiminė grandininė branduolių dalijimosi reakcija.\n\n6. Neįprastasis įvykis – bet koks nepageidaujamas atsitikimas (ar keli atsitikimai) vykdant licencijuojamą ir leidimais reguliuojamą veiklą, branduolinės energetikos objekto eksploatavimo pažeidimas, įskaitant branduolines ir (ar) radiologines avarijas, kurie daro arba gali daryti neigiamą poveikį saugai ir apie kuriuos pranešama teisės aktų nustatyta tvarka.\n\n7. Pirmasis branduolinės (atominės) elektrinės energijos bloko arba neenergetinio branduolinio reaktoriaus paleidimas – branduolinės (atominės) elektrinės pripažinimo tinkama eksploatuoti etapas, kuris apima jos konstrukcijų, sistemų ir komponentų, įskaitant radioaktyviųjų atliekų tvarkymo sistemas, parengimą, branduolinio kuro įkrovimą į reaktorių, kritinės būsenos sudarymą, energijos gamybos pradžią, galios didinimą iki numatytosios pramoniniam branduolinės (atominės) elektrinės eksploatavimui, arba neenergetinio branduolinio reaktoriaus pripažinimo tinkamu eksploatuoti etapas, kuris apima jo konstrukcijų, sistemų ir komponentų, įskaitant radioaktyviųjų atliekų tvarkymo sistemas, parengimą, branduolinio kuro įkrovimą į reaktorių, kritinės būsenos sudarymą, galios didinimą iki numatytosios šiam branduoliniam reaktoriui eksploatuoti.\n\n8. Saugai svarbūs branduolinės energetikos objekto konstrukcijos, sistemos ir komponentai – branduolinės energetikos objekto konstrukcijos, sistemos ir komponentai, kurių viena iš paskirčių yra apsaugoti žmones ir aplinką nuo žalingo jonizuojančiosios spinduliuotės poveikio.\n\n9. Kitos šiame įstatyme vartojamos sąvokos suprantamos taip, kaip jos apibrėžtos Lietuvos Respublikos branduolinės energijos įstatyme (toliau – Branduolinės energijos įstatymas), Lietuvos Respublikos radiacinės saugos įstatyme (toliau – Radiacinės saugos įstatymas) ir Lietuvos Respublikos radioaktyviųjų atliekų tvarkymo įstatyme (toliau – Radioaktyviųjų atliekų tvarkymo įstatymas)."
    },
    {
      "provision_ref": "art3",
      "section": "3",
      "title": "3 straipsnis. Pagrindiniai branduolinės saugos ir fizinės saugos užtikrinimo  principai",
      "content": "1. Pagrindiniai branduolinės saugos užtikrinimo principai yra šie:\n\n1) atsakomybės už branduolinės saugos užtikrinimą principas. Visiška atsakomybė už branduolinės saugos užtikrinimą tenka asmenims, atsakingiems už branduolinės energetikos objektą ar veiklą, keliančią jonizuojančiosios spinduliuotės riziką;\n\n2) branduolinės saugos valstybinio reglamentavimo principas. Saugai užtikrinti turi būti sukurta ir palaikoma veiksminga teisinio reglamentavimo ir valstybinio valdymo struktūra, apimanti ir nepriklausomą branduolinės energetikos srities veiklos, kitos veiklos su branduolinėmis ir branduolinio kuro ciklo medžiagomis valstybinį reglamentavimą ir priežiūrą vykdančią instituciją;\n\n3) branduolinės saugos prioriteto organizacijų, vykdančių branduolinės energetikos srities veiklą ir kitą veiklą su branduolinėmis ir branduolinio kuro ciklo medžiagomis, vadyboje principas. Veiksmingas vadovavimas ir vadyba saugai užtikrinti turi būti sukurti ir palaikomi visų su branduolinės energetikos objektų veikla bei branduolinių ir branduolinio kuro ciklo medžiagų naudojimu ir kita veikla susijusių asmenų. Šių asmenų vadybos sistemos aukščiausias prioritetas turi būti branduolinės saugos užtikrinimas. Išteklių skyrimas saugai užtikrinti turi būti proporcingas nagrinėjamo klausimo įtakai saugai;\nStraipsnio punkto pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n4) veiklos pagrįstumo ir tikslingumo principas. Branduolinės energetikos objekto ar kitokios veiklos, susijusios su branduolinių ir (arba) branduolinio kuro ciklo medžiagų įsigijimu, turėjimu, naudojimu ar vežimu, teikiama ekonominė, socialinė ar kitokia nauda turi būti objektyviai didesnė negu galima veiklos rizika;\n\n5) branduolinės saugos optimizavimo principas. Naudojamos tokios branduolinės saugos užtikrinimo priemonės, kurios leistų pasiekti aukščiausią, racionaliai įmanomą branduolinės saugos lygį, tačiau neturi būti keliami reikalavimai, kurie nepagrįstai užkirstų kelią eksploatuoti branduolinės energetikos objektą arba vykdyti kitokią su branduolinių ir (arba) branduolinio kuro ciklo medžiagų įsigijimu, turėjimu, naudojimu ar vežimu susijusią veiklą;\n\n6) rizikos žmonėms mažinimo principas. Branduolinės saugos priemonės turi užtikrinti kiek įmanoma mažesnę riziką, kad bet kuris žmogus bus paveiktas jonizuojančiosios spinduliuotės ir dėl to patirs žalą. Jonizuojančiosios spinduliuotės poveikis turi būti kiek galima mažesnis ir neviršyti Lietuvos Respublikos įstatymų ir kitų teisės aktų nustatytų ribinių dozių;\n\n7) dabarties ir ateities kartų apsaugos principas. Dabarties ir ateities žmonės ir aplinka turi būti apsaugoti nuo žalingo jonizuojančiosios spinduliuotės poveikio;\n\n8) avarijų išvengimo (prevencijos) principas. Turi būti taikomos visos racionaliai įmanomos priemonės, leidžiančios užkirsti kelią branduolinėms ar radiologinėms avarijoms ir, jeigu jos įvyktų, sušvelninti jų padarinius;\n\n9) avarinės parengties ir reagavimo principas. Turi būti taikomos avarinės parengties ir reagavimo užtikrinimo priemonės branduolinių ir radiologinių avarijų atveju, kitomis radiacinį pavojų keliančiomis situacijomis;\n\n10) apsaugos nuo gamtinės arba dėl nereguliuojamos žmogaus veiklos susidariusios jonizuojančiosios spinduliuotės principas. Turi būti taikomos pagrįstos ir optimizuotos priemonės apsaugai nuo gamtinės arba dėl nereguliuojamos žmogaus veiklos susidariusios jonizuojančiosios spinduliuotės poveikio.\n\n2. Užtikrinant fizinę saugą, vadovaujamasi principais, nustatytais 2005 m. Branduolinių medžiagų fizinės saugos konvencijos pakeitime.\n\nANTRASIS SKYRIUS\nBRANDUOLINĖS SAUGOS REGLAMENTAVIMO SRITYS, DOKUMENTŲ SISTEMA, ADMINISTRACINIAI SPRENDIMAI IR POVEIKIO PRIEMONĖS"
    },
    {
      "provision_ref": "art4",
      "section": "4",
      "title": "4 straipsnis. Pagrindinės branduolinės saugos reglamentavimo sritys",
      "content": "Pagrindinės branduolinės saugos reglamentavimo sritys yra:\n\n1) branduolinės energetikos objektų statybos vietos (aikštelės) vertinimas, branduolinės energetikos objekto projektavimas, statyba, pripažinimas tinkamu eksploatuoti, eksploatavimas, eksploatavimo nutraukimo vykdymas, uždarytų radioaktyviųjų atliekų atliekynų priežiūra;\n\n2) branduolinės energetikos objektų, branduolinio kuro ciklo medžiagų, šio įstatymo 1 priede nurodytų branduolinių ir daliųjų medžiagų nustatytais kiekiais fizinė sauga;\nStraipsnio punkto pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n3) branduolinės energetikos objektų saugai svarbių konstrukcijų, sistemų ir komponentų priešgaisrinė sauga;\n\n4) pasirengimas galimoms branduolinėms ir radiologinėms avarijoms, jų prevencija, avarinė parengtis branduolinės energetikos objektuose ir vežant branduolines ir (arba) branduolinio kuro ciklo medžiagas;\n\n5) branduolinio kuro ciklo medžiagų, šio įstatymo 1 priede nurodytų branduolinių ir daliųjų medžiagų nustatytais kiekiais vežimas;\nStraipsnio punkto pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n6) šio įstatymo 1 priede nurodytų branduolinių ir daliųjų medžiagų nustatytais kiekiais įsigijimas, turėjimas, naudojimas;\nStraipsnio punkto pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n7) radioaktyviųjų atliekų tvarkymas, įskaitant radioaktyviųjų atliekų klasifikavimą, nebekontroliuojamųjų lygių, kurių neviršijant radioaktyviosios atliekos nebekontroliuojamos apsaugos nuo jonizuojančiosios spinduliuotės žalingo poveikio požiūriu, nustatymą ir radionuklidų išmetimą į aplinką;\n\n8) branduolinės energetikos objektą eksploatuojančios organizacijos ar kitą veiklą su šio įstatymo 1 priede nurodytomis branduolinėmis ir daliosiomis medžiagomis nustatytais kiekiais ir (ar) su branduolinio kuro ciklo medžiagomis vykdančių asmenų ir (ar) jų darbuotojų, taip pat branduolinės energetikos srities veiklos su jonizuojančiosios spinduliuotės šaltiniais radiacinė sauga;\nStraipsnio punkto pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n9) licencijuojamą veiklą vykdančių ir kitą su branduolinėmis ir (arba) branduolinio kuro ciklo medžiagomis susijusią veiklą, taip pat branduolinės energetikos objekto statybos vietos (aikštelės) vertinimą vykdančių asmenų vadybos sistemos."
    },
    {
      "provision_ref": "art5",
      "section": "5",
      "title": "5 straipsnis. Branduolinės saugos normatyvinių techninių dokumentų sistema",
      "content": "1. Branduolinės saugos normatyvinių techninių dokumentų sistemą sudaro:\n\n1) branduolinės saugos reikalavimai;\n\n2) branduolinės saugos taisyklės;\n\n3) standartai ir standartizacijos leidiniai, nustatantys branduolinės, radiacinės, fizinės saugos, avarinės parengties, vadybos sistemų ir (ar) kitas branduolinę, radiacinę, fizinę saugą, avarinę parengtį, vadybos sistemas reglamentuojantiems teisės aktų reikalavimams įgyvendinti naudojamas technines specifikacijas;\n\n4) licencijos ar leidimo turėtojo normatyviniai techniniai dokumentai, nustatantys branduolinės, radiacinės, fizinės saugos, avarinės parengties, tarptautinių branduolinio ginklo neplatinimo įsipareigojimų įgyvendinimo, vadybos sistemų ir (ar) kitas normas, skirtas branduolinės, radiacinės, fizinės saugos, avarinės parengties, tarptautinių branduolinio ginklo neplatinimo įsipareigojimų įgyvendinimą ir vadybos sistemas reglamentuojantiems teisės aktams įgyvendinti;\n\n5) branduolinės energetikos objekto statybos vietos (aikštelės) vertinimą atliekančių asmenų normatyviniai techniniai dokumentai, nustatantys branduolinės, radiacinės, fizinės saugos, avarinės parengties, tarptautinių branduolinio ginklo neplatinimo įsipareigojimų įgyvendinimo, vadybos sistemų ir (ar) kitas normas, skirtas branduolinės, radiacinės, fizinės saugos, avarinės parengties, tarptautinių branduolinio ginklo neplatinimo įsipareigojimų įgyvendinimą ir vadybos sistemas reglamentuojantiems teisės aktams įgyvendinti.\n\n2. Branduolinės saugos reikalavimų ir branduolinės saugos taisyklių rengimo tvarkos aprašą, taip pat parengtus branduolinės saugos reikalavimus ir branduolinės saugos taisykles tvirtina Valstybinės atominės energetikos saugos inspekcijos viršininkas.\n\n3. Branduolinės saugos reikalavimai ir branduolinės saugos taisyklės yra privalomi visiems asmenims.\n\n4. Branduolinės saugos taisyklės nustato branduolinės saugos reikalavimų įgyvendinimo būdus, metodus, tam tikro darbo ar proceso organizavimo ir vykdymo tvarką, dokumentų rengimo tvarką, darbo su konstrukcijomis, sistemomis ir komponentais tvarką.\n\n5. Šio straipsnio 1 dalies 3 punkte nurodyti standartai ir standartizacijos leidiniai taikomi savanoriškai, išskyrus atvejus, kai privalomuosiuose teisės aktuose nurodoma, kad atitinkamą standartą ar standartizacijos leidinį taikyti privaloma.\n\n6. Asmenims, savanoriškai pasirinkusiems taikyti šio straipsnio 1 dalies 3 punkte nurodytus standartus ar standartizacijos leidinius, jie tampa privalomi.\n\n7. Licencijos ar leidimo turėtojo normatyvinius techninius dokumentus, nurodytus šio straipsnio 1 dalies 4 punkte, tvirtina pats licencijos ar leidimo turėtojas ir šių dokumentų nuostatų taikymas jam yra privalomas. Branduolinės energetikos objekto statybos vietos (aikštelės) vertinimą atliekančių asmenų normatyvinius techninius dokumentus, nurodytus šio straipsnio 1 dalies 5 punkte, tvirtina patys asmenys, atliekantys branduolinės energetikos objekto statybos vietos (aikštelės) vertinimą, ir šių dokumentų nuostatų taikymas jiems yra privalomas.\n\nStraipsnio pakeitimai:\nNr. XIII-3332, 2020-10-15, paskelbta TAR 2020-10-26, i. k. 2020-22201"
    },
    {
      "provision_ref": "art6",
      "section": "6",
      "title": "6 straipsnis. Administraciniai sprendimai, priimami vykdant priežiūrą, ir poveikio priemonės",
      "content": "1. Valstybinė atominės energetikos saugos inspekcija, atlikdama licencijuojamos ir leidimais bei kitais Valstybinės atominės energetikos saugos inspekcijos išduodamais dokumentais reguliuojamos veiklos priežiūrą, derina dokumentus, kuriuos, vadovaujantis šiuo įstatymu, Branduolinės energijos įstatymu, Radioaktyviųjų atliekų tvarkymo įstatymu ir šiuos įstatymus įgyvendinančiais teisės aktais, privaloma su ja suderinti.\n\n2. Valstybinė atominės energetikos saugos inspekcija ūkio subjektams, kurių veiklos priežiūrą vykdo (šio įstatymo 22 straipsnio 1 dalyje nurodytų licencijų ir 22 straipsnio 2 dalyje nurodytų leidimų turėtojai, asmenys, nurodyti šio įstatymo 20 straipsnio 1 dalies 2 ir 3 punktuose, ir kiti ūkio subjektai, kurių priežiūra vykdoma vadovaujantis šiuo įstatymu) (toliau – ūkio subjektai), teikia privalomus vykdyti nurodymus pašalinti nustatytus branduolinės saugos, fizinės saugos, radiacinės saugos vykdant branduolinės energetikos srities veiklą su jonizuojančiosios spinduliuotės šaltiniais ir branduolinių medžiagų apskaitos ir kontrolės ir kitų reikalavimų, atsirandančių dėl Lietuvos Respublikos tarptautinių branduolinio ginklo neplatinimo įsipareigojimų, vykdymo pažeidimus (toliau – pažeidimas) Valstybinės atominės energetikos saugos inspekcijos privalomame vykdyti nurodyme nustatytais terminais, kai yra bent vienas iš šių atvejų:\n\n1) išdavus licenciją ar leidimą, paaiškėja, kad paraiškoje ir (ar) kituose pateiktuose dokumentuose buvo pateikti klaidingi duomenys;\n\n2) licencijos ar leidimo turėtojas nebeatitinka reikalavimų, kuriuos atitiko, kai licencija ar leidimas buvo išduoti;\n\n3) ūkio subjektas pažeidžia branduolinę saugą, fizinę saugą, radiacinę saugą vykdant branduolinės energetikos srities veiklą su jonizuojančiosios spinduliuotės šaltiniais ir (ar) branduolinių medžiagų apskaitą ir kontrolę ir reikalavimų, atsirandančių dėl Lietuvos Respublikos tarptautinių branduolinio ginklo neplatinimo įsipareigojimų, vykdymą reglamentuojančių teisės aktų reikalavimus.\n\n3. Valstybinė atominės energetikos saugos inspekcija ūkio subjektams teikia vieną ar kelis privalomus vykdyti nurodymus sustabdyti su pažeidimu susijusius darbus, sustabdyti branduolinį reaktorių, sumažinti branduolinio reaktoriaus galią ir (ar) sustabdyti kitų įrenginių eksploatavimą, kai yra bent vienas iš šių atvejų:\n\n1) nustatoma, kad branduolinės energetikos objekto įrangos veikimo parametrai neatitinka licencijos ar leidimo turėtojo normatyviniuose techniniuose dokumentuose, branduolinės energetikos objekto projekte ar eksploatavimo dokumentuose nurodytų leistinų ribinių verčių;\n\n2) nustatoma, kad branduolinės energetikos objekto eksploatavimas neatitinka licencijos ar leidimo turėtojo normatyviniuose techniniuose dokumentuose, branduolinės energetikos objekto projekte ar eksploatavimo dokumentuose nurodytų saugaus eksploatavimo sąlygų;\n\n3) nustatoma, kad saugai svarbių branduolinės energetikos objekto konstrukcijų, sistemų ir komponentų savybės neatitinka ar gali neatitikti nustatytų branduolinės energetikos objekto projekte;\n\n4) nustatomi ūkio subjekto veiksmai ar neveikimas, dėl kurių gali būti arba yra pažeisti radionuklidus sulaikantys ir (ar) jonizuojančiąją spinduliuotę slopinantys barjerai;\n\n5) nustatomi ūkio subjekto veiksmai ar neveikimas, dėl kurių į aplinką išmetamų radionuklidų aktyvumas gali viršyti ar viršija radionuklidų išmetimo į aplinką plane nustatytas ribines vertes;\n\n6) nustatomi ūkio subjekto veiksmai ar neveikimas, dėl kurių darbuotojų apšvitos dozės gali viršyti arba viršija sveikatos apsaugos ministro nustatytas ribines vertes;\n\n7) nustatomas šio straipsnio 2 dalies 3 punkte nurodytas pažeidimas, kuris gali lemti ar lėmė tarptautinių sankcijų, kaip jos apibrėžiamos Lietuvos Respublikos ekonominių ir kitų tarptautinių sankcijų įgyvendinimo įstatyme, įgyvendinimą.\n\n4. Jeigu Valstybinės atominės energetikos saugos inspekcijos darbuotojas, būdamas ūkio subjekto patalpose ar veiklos vietoje, nustato pažeidimą, kuris, jo nenutraukus, gali padaryti žalos dėl pavojingo jonizuojančiosios spinduliuotės poveikio branduolinės energetikos objekto darbuotojams, gyventojams, jų turtui ir (ar) aplinkai, šis darbuotojas, siekdamas tokios žalos išvengti, ūkio subjekto atstovams nedelsdamas nurodo nutraukti pažeidimą.\n\n5. Šio straipsnio 2 ir 3 dalyse nustatytą privalomą vykdyti nurodymą teikia, sprendimą dėl termino pažeidimams pašalinti pratęsimo ar nepratęsimo, sprendimą, ar pažeidimas pašalintas tinkamai, ir sprendimą dėl privalomo vykdyti nurodymo galiojimo panaikinimo Valstybinė atominės energetikos saugos inspekcija priima vadovaudamasi šio įstatymo, Branduolinės energijos įstatymo, Radioaktyviųjų atliekų tvarkymo įstatymo, Radiacinės saugos įstatymo ir šiuos įstatymus įgyvendinančių teisės aktų nustatytais reikalavimais, taip pat vadovaudamasi branduolinės saugos reikalavimais, branduolinės saugos taisyklėmis ir standartais. Valstybinės atominės energetikos saugos inspekcijos privalomi vykdyti nurodymai, jų mastas ir skaičius kiekvienu konkrečiu atveju nustatomi įvertinus pažeidimo pobūdį, padarytos žalos dydį, mastą. Privalomi vykdyti nurodymai skiriami vadovaujantis proporcingumo, teisingumo, protingumo ir sąžiningumo principais.\n\n6. Teikdama šio straipsnio 3 dalyje nustatytą privalomą vykdyti nurodymą, Valstybinė atominės energetikos saugos inspekcija jame nustato:\n\n1) terminą, per kurį turi būti sustabdyti su pažeidimu susiję darbai, sustabdytas branduolinis reaktorius, sumažinta branduolinio reaktoriaus galia ir (ar) sustabdytas kitų įrenginių eksploatavimas;\n\n2) terminą, per kurį turi būti pašalinti su pažeidimu susijusių darbų sustabdymą, branduolinio reaktoriaus sustabdymą, branduolinio reaktoriaus galios sumažinimą ir (ar) kitų įrenginių eksploatavimo sustabdymą lėmę pažeidimai ir pateikti pažeidimo pašalinimą pagrindžiantys dokumentai.\n\n7. Privalomas vykdyti nurodymas sustabdyti su pažeidimu susijusius darbus, sustabdyti branduolinį reaktorių, sumažinti branduolinio reaktoriaus galią ir (ar) sustabdyti kitų įrenginių eksploatavimą bei privalomas vykdyti nurodymas pašalinti pažeidimus, jeigu jis teikiamas šio straipsnio 3 dalies 5 ir 6 punktuose nurodytais atvejais, turi būti pradedamas vykdyti nedelsiant gavus privalomą vykdyti nurodymą. Terminas šiam privalomam vykdyti nurodymui įvykdyti nustatomas atsižvelgiant į technologinį procesą ir atliekamų darbų pobūdį. Terminas neturi būti trumpesnis kaip viena valanda nuo privalomo vykdyti nurodymo gavimo momento. Šis terminas, nustatytas privalomame vykdyti nurodyme, negali būti pratęsiamas.\n\n8. Terminas, per kurį turi būti įvykdyti kiti negu nurodyti šio straipsnio 7 dalyje privalomi vykdyti nurodymai, nustatomas ne trumpesnis kaip 10 dienų nuo privalomo vykdyti nurodymo gavimo dienos. Šis terminas gali būti pratęsiamas šio straipsnio 9 dalyje nustatyta tvarka.\n\n9. Valstybinės atominės energetikos saugos inspekcijos nustatyti terminai pažeidimams pašalinti gali būti pratęsti, jeigu yra objektyvių aplinkybių, dėl kurių ūkio subjektas, kuriam pateiktas privalomas vykdyti nurodymas, per nustatytą terminą negali pašalinti pažeidimo, ir pateikia motyvuotą prašymą pratęsti terminą pažeidimams pašalinti. Prašymas dėl terminų pažeidimams pašalinti pratęsimo turi būti pateiktas ne vėliau kaip per 5 dienas nuo privalomo vykdyti nurodymo gavimo dienos, o jeigu objektyvių aplinkybių, dėl kurių ūkio subjektas per nustatytą terminą nespės pašalinti pažeidimo, atsiradimo priežasčių iš anksto (per 5 dienas nuo privalomo vykdyti nurodymo gavimo dienos) nebuvo galima numatyti, – nedelsiant, bet ne vėliau kaip per 2 dienas po to, kai tokios aplinkybės paaiškėjo. Sprendimas dėl termino pratęsimo priimamas ir apie jį informuojamas ūkio subjektas ne vėliau kaip per vieną darbo dieną nuo prašymo pratęsti terminą gavimo dienos. Prašymo dėl terminų pažeidimams pašalinti pratęsimo formą nustato Valstybinė atominės energetikos saugos inspekcija.\n\n10. Privalomi vykdyti nurodymai gali būti skundžiami vadovaujantis Lietuvos Respublikos administracinių bylų teisenos įstatymu. Privalomo vykdyti nurodymo apskundimas nesustabdo privalomų vykdyti nurodymų vykdymo.\n\n11. Ūkio subjektas, pašalinęs privalomame vykdyti nurodyme nurodytus pažeidimus Valstybinės atominės energetikos saugos inspekcijos nustatytais terminais, pateikia Valstybinei atominės energetikos saugos inspekcijai paaiškinimus, kaip nustatyti pažeidimai buvo pašalinti, ir tai patvirtinančius dokumentus. Tuo atveju, kai buvo pateiktas privalomas vykdyti nurodymas, nurodytas šio straipsnio 3 dalyje, šio privalomo vykdyti nurodymo galiojimas gali būti panaikintas tik Valstybinės atominės energetikos saugos inspekcijos sprendimu, kuris priimamas įvertinus ūkio subjekto pateiktus dokumentus.\n\n12. Valstybinė atominės energetikos saugos inspekcija, išnagrinėjusi šio straipsnio 11 dalyje nurodytus ūkio subjekto paaiškinimus ir pažeidimo pašalinimą pagrindžiančius dokumentus, ne vėliau kaip per 20 darbo dienų nuo ūkio subjekto pateiktos informacijos ir dokumentų gavimo dienos priima sprendimą dėl privalomo vykdyti nurodymo, nurodyto šio straipsnio 2 dalyje, – ar pažeidimai pašalinti tinkamai, ir (ar) dėl privalomo vykdyti nurodymo, nurodyto šio straipsnio 3 dalyje, – ar panaikinti privalomo vykdyti nurodymo galiojimą.\n\n13. Sprendimą dėl laikino branduolinės energetikos objekto veiklos sustabdymo bet kuriuo branduolinės energetikos objekto gyvavimo etapu taip pat turi teisę priimti branduolinės energetikos objektą eksploatuojanti organizacija ar kitas asmuo, turintis šio įstatymo 22 straipsnio 1 dalies 1, 4 ir 5 punktuose nurodytas licencijas.\n\nStraipsnio pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283"
    },
    {
      "provision_ref": "art7",
      "section": "7",
      "title": "7 straipsnis. Teisės aktų viešumas",
      "content": "Branduolinę saugą reglamentuojančių teisės aktų projektai ir galiojantys teisės aktai yra vieši, išskyrus atvejus, kai kiti teisės aktai riboja jų viešumą.\n\nTREČIASIS SKYRIUS\nBRANDUOLINĖS SAUGOS VALSTYBINIO REGLAMENTAVIMO SISTEMA"
    },
    {
      "provision_ref": "art8",
      "section": "8",
      "title": "8 straipsnis. Branduolinės saugos valstybinis reglamentavimas",
      "content": "1. Valstybės politiką branduolinės saugos srityje formuoja Lietuvos Respublikos Seimas.\n\n2. Branduolinės saugos valstybinį reglamentavimą pagal kompetenciją vykdo:\n\n1) Lietuvos Respublikos Vyriausybė;\n\n2) Valstybinė atominės energetikos saugos inspekcija.\n\n3. Šis įstatymas, kiti Lietuvos Respublikos įstatymai ir kiti teisės aktai gali nustatyti kitų institucijų kompetenciją, įgaliojimus ir pareigas, susijusius su branduolinės energetikos objektų ir veiklos, susijusios su branduolinėmis ir (arba) branduolinio kuro ciklo medžiagomis, priežiūra."
    },
    {
      "provision_ref": "art9",
      "section": "9",
      "title": "9 straipsnis. Lietuvos Respublikos Vyriausybės kompetencija branduolinės saugos srityje",
      "content": "Lietuvos Respublikos Vyriausybė (toliau – Vyriausybė):\n\n1) įgyvendina valstybės politiką branduolinės saugos srityje;\n\n2) nustato nacionalinės branduolinės saugos reglamentavimo ir priežiūros sistemos, įskaitant ir kompetentingų reglamentavimo ir priežiūros institucijų, tarptautinio ekspertinio įvertinimo organizavimo tvarką;\n\n3) nustato branduolinės energetikos objektų reguliariųjų teminių branduolinės saugos vertinimų ir jų kolegialios ekspertinės tarpusavio peržiūros organizavimo tvarką;\n\n4) nustato tarptautinio ekspertinio įvertinimo, įvykus branduolinei ar radiologinei avarijai branduolinės energetikos objekte Lietuvoje, organizavimo tvarką;\n\n5) nustato informacijos teikimo Valstybinei atominės energetikos saugos inspekcijai Branduolinės saugos konvencijos 5 straipsnyje nurodytų pranešimų ir kitų su šia konvencija susijusių dokumentų rengimui tvarką.\n\nStraipsnio pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art10",
      "section": "10",
      "title": "10 straipsnis. Valstybinės atominės energetikos saugos inspekcijos tikslai ir uždaviniai branduolinės saugos srityje",
      "content": "1. Valstybinės atominės energetikos saugos inspekcijos steigimo pagrindines nuostatas nustato Branduolinės energijos įstatymas.\n\n2. Valstybinės atominės energetikos saugos inspekcijos pagrindinis tikslas branduolinės saugos srityje – vykdyti branduolinės energetikos objektų ir veiklos, susijusios su branduolinėmis ir branduolinio kuro ciklo medžiagomis, branduolinės saugos valstybinį reglamentavimą ir priežiūrą, siekiant apsaugoti visuomenę ir aplinką nuo žalingo jonizuojančiosios spinduliuotės poveikio.\n\n3. Pagrindiniai Valstybinės atominės energetikos saugos inspekcijos uždaviniai branduolinės saugos srityje – sukurti ir nuolat tobulinti branduolinės saugos reglamentavimo sistemą, vertinti branduolinės energetikos objektų ir veiklos, susijusios su branduolinėmis ir branduolinio kuro ciklo medžiagomis, saugą, išduoti licencijas, leidimus ir sertifikatus, prižiūrėti, kaip laikomasi šio įstatymo ir kitų teisės aktų nuostatų vykdant patikrinimus, ir prireikus taikyti poveikio priemones Lietuvos Respublikos įstatymų ir kitų teisės aktų nustatyta tvarka.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283"
    },
    {
      "provision_ref": "art11",
      "section": "11",
      "title": "11 straipsnis. Valstybinės atominės energetikos saugos inspekcijos kompetencija branduolinės saugos srityje",
      "content": "Valstybinė atominės energetikos saugos inspekcija, vykdydama branduolinės saugos valstybinį reglamentavimą ir priežiūrą, atlieka šias funkcijas:\n\n1) kuria ir tobulina branduolinės saugos, radiacinės saugos, branduolinės energetikos objektų, branduolinių ir branduolinio kuro ciklo medžiagų fizinės saugos, taip pat branduolinių medžiagų apskaitos ir kontrolės valstybinio reglamentavimo ir priežiūros sistemą, tvirtina šias sritis, įskaitant šio įstatymo 4 straipsnyje nustatytas branduolinės saugos reglamentavimo sritis, reglamentuojančius teisės aktus;\n\n2) šio įstatymo ir kitų teisės aktų nustatyta tvarka taiko poveikio priemones, reikalauja, kad atitinkami asmenys įgyvendintų koregavimo priemones, pašalintų pažeidimus, ir prižiūri, kaip įgyvendinami šie reikalavimai;\n\n3) prižiūri, kaip laikomasi reikalavimų, atsirandančių dėl Lietuvos Respublikos prisiimtų tarptautinių branduolinio ginklo neplatinimo įsipareigojimų;\n\n4) prižiūri, kaip laikomasi branduolinės energetikos objektų saugai svarbių konstrukcijų, sistemų ir komponentų saugos ir priešgaisrinės saugos reikalavimų;\n\n5) nagrinėja ir teikia kitoms valstybės ir savivaldybių institucijoms, Lietuvos Respublikos ir tarptautinėms organizacijoms ir visuomenei informaciją apie branduolinės saugos požiūriu svarbius įvykius;\n\n6) inicijuoja, koordinuoja ir kontroliuoja su branduoline sauga susijusius mokslinius tyrimus ir bandymus, reikalingus branduolinei saugai gerinti;\n\n7) prižiūri, kaip licencijos turėtojai laikosi šio įstatymo, Branduolinės energijos įstatymo, Radiacinės saugos įstatymo, Radioaktyviųjų atliekų tvarkymo įstatymo bei kitų branduolinę saugą reglamentuojančių teisės aktų ir branduolinės saugos normatyvinių techninių dokumentų reikalavimų projektuojant, statant, eksploatuojant ir kitaip naudojant ir tvarkant saugai svarbius konstrukcijas, sistemas ir komponentus;\n\n8) palaiko valstybinės branduolinių medžiagų apskaitos ir kontrolės sistemos funkcionavimą;\n\n9) atlieka Branduolinės saugos konvencijos 8 straipsnio 1 dalyje nurodytos reguliuojančios institucijos funkcijas, koordinuoja šios konvencijos 2 skyriaus nuostatų įgyvendinimą ir rengia šios konvencijos 5 straipsnyje nurodytus pranešimus, kitus su šia konvencija susijusius dokumentus ir šioje konvencijoje nustatyta tvarka teikia pranešimus ir kitus dokumentus šios konvencijos susitariančiųjų šalių apžvalginiams susitikimams;\nPapildyta straipsnio punktu:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n10) atlieka šiame ir kituose įstatymuose, kituose teisės aktuose ir Valstybinės atominės energetikos saugos inspekcijos nuostatuose nustatytas funkcijas.\nStraipsnio punkto numeracijos pakeitimas:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art12",
      "section": "12",
      "title": "12 straipsnis. Valstybinės atominės energetikos saugos inspekcijos teisės vykdant branduolinės saugos valstybinį reglamentavimą ir priežiūrą",
      "content": "1. Valstybinė atominės energetikos saugos inspekcija, atlikdama jai pavestas branduolinės saugos valstybinio reglamentavimo ir priežiūros funkcijas, turi teisę:\n\n1) gauti iš branduolinės energetikos objekto projektą įgyvendinančių asmenų, pareiškėjų ir licencijos turėtojų, jiems paslaugas teikiančių, prekes tiekiančių, darbus atliekančių ar kitą su branduolinėmis ir (arba) branduolinio kuro ciklo medžiagomis susijusią veiklą vykdančių asmenų visą branduolinės saugos peržiūrai ir įvertinimui reikalingą informaciją;\n\n2) įstatymų ir kitų teisės aktų nustatyta tvarka gauti branduolinės saugos reglamentavimui ir iš Lietuvos Respublikos prisiimtų branduolinio ginklo neplatinimo ir kitų tarptautinių įsipareigojimų atsirandančių reikalavimų įgyvendinimo priežiūrai reikalingą informaciją ir dokumentus iš tokia informacija ar dokumentais disponuojančių asmenų;\n\n3) koordinuoti veiksmus su kitomis valstybės valdymo ir (ar) savivaldybių institucijomis, jeigu tai yra reikalinga branduolinės saugos reglamentavimo funkcijoms atlikti;\n\n4) naudotis ekspertų ir konsultantų, mokslinės-techninės paramos organizacijų, kitų tiekėjų, nepriklausomų nuo pareiškėjų, licencijos turėtojų ar kitą su branduolinėmis ir (arba) branduolinio kuro ciklo medžiagomis susijusią veiklą vykdančių asmenų paslaugomis.\n\n2. Valstybinės atominės energetikos saugos inspekcijos darbuotojai, pateikę tarnybinį pažymėjimą, Valstybinės atominės energetikos saugos inspekcijos viršininko išduotą dokumentą, patvirtinantį jų įgaliojimus, ir, kai būtina, galiojantį leidimą patekti į branduolinės energetikos objektą, turi šias teises:\n\n1) priežiūros tikslais atlikdami patikrinimus lankytis branduolinės energetikos objekte, jo statybos vietoje (aikštelėje) arba licencijuojamos veiklos vykdymo vietoje bet kuriuo metu;\n\n2) pagal šio ir kitų įstatymų bei kitų teisės aktų nustatytas sąlygas ir procedūras gauti įgaliojimams vykdyti reikalingą informaciją;\n\n3) patekti ir atlikti patikrinimą pareiškėjo, licencijos, leidimo ar sertifikato turėtojo ar jiems paslaugas teikiančių, prekes tiekiančių, darbus atliekančių asmenų ar kitą su branduolinėmis ir (ar) branduolinio kuro ciklo medžiagomis susijusią veiklą vykdančio asmens patalpose, teritorijoje ir transporto priemonėse, peržiūrėti reikalingus dokumentus, skaitmeninėse ir kitose laikmenose esančią informaciją, gauti jų kopijas ar išrašus;\nStraipsnio punkto pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n4) gauti žodinius ir rašytinius paaiškinimus iš asmenų, susijusių su tikrinamo asmens veikla, reikalauti, kad šie asmenys atvyktų duoti paaiškinimų į Valstybinės atominės energetikos saugos inspekcijos tarnybines patalpas;\n\n5) laikinai paimti dokumentus ir (ar) daiktus, kurie būtini ar turi įrodomosios reikšmės atliekant pažeidimo tyrimą, pateikdami motyvuotą sprendimą dėl dokumentų ir (ar) daiktų poėmio ir paimtų dokumentų ir (ar) daiktų aprašą;\n\n6) pasitelkti specialistus ir ekspertus branduolinei saugai vertinti ir kitiems susijusiems darbams atlikti;\n\n7) tikrindami ir tirdami pažeidimus, naudoti technines priemones, įskaitant fotografavimo ir filmavimo įrangą;\n\n8) kitas teisės aktuose nustatytas teises.\n\n3. Valstybinės atominės energetikos saugos inspekcijos viršininko įgalioti darbuotojai, atlikdami savo funkcijas, turi teisę pasitelkti kitų valstybės institucijų pareigūnus, turinčius atitinkamus įgaliojimus. Valstybinė atominės energetikos saugos inspekcija ir kitos valstybės institucijos branduolinės saugos valstybinio reglamentavimo ir priežiūros srityje bendradarbiauja šio įstatymo 13 straipsnyje nustatyta tvarka.\n\n4. Valstybinės atominės energetikos saugos inspekcijos viršininko įgalioti darbuotojai, įgyvendindami jiems suteiktas teises, pastebėtus pažeidimus įformina atitinkamuose dokumentuose, kurių formas ir pildymo tvarką nustato Valstybinės atominės energetikos saugos inspekcijos viršininkas.\n\n5. Valstybinės atominės energetikos saugos inspekcijos viršininko įgaliotų darbuotojų reikalavimai vykdant valstybinę branduolinės saugos priežiūrą yra privalomi visiems branduolinės energetikos srities veiklą, kitą veiklą su branduolinėmis ir (arba) branduolinio kuro ciklo medžiagomis vykdantiems asmenims ir kitiems susijusiems asmenims. Šie asmenys privalo bendradarbiauti su Valstybinės atominės energetikos saugos inspekcijos viršininko įgaliotais darbuotojais. Už reikalavimų nevykdymą taikomos šio įstatymo ir kitų teisės aktų nustatytos poveikio priemonės.\n\n6. Valstybinė atominės energetikos saugos inspekcija, atlikdama jai pavestas funkcijas ir įgyvendindama savo teises ir pareigas, įstatymų ir kitų teisės aktų nustatyta tvarka privalo užtikrinti pareiškėjo, licencijos, leidimo ar sertifikato turėtojo ar kito susijusio asmens komercinę paslaptį sudarančios informacijos ir (ar) kitos konfidencialios informacijos apsaugą. Suinteresuoti asmenys turi teisę teikti Valstybinei atominės energetikos saugos inspekcijai prašymus dėl jų komercinę paslaptį sudarančios informacijos ir (ar) kitos konfidencialios informacijos apsaugos, kurie neturi nepagrįstai apsunkinti Valstybinės atominės energetikos saugos inspekcijos teisių ir pareigų įgyvendinimo efektyviai ir laiku.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n7. Valstybinės atominės energetikos saugos inspekcijos viršininko įgaliotų darbuotojų veiksmai gali būti skundžiami įstatymų nustatyta tvarka. Skundo pateikimas nesustabdo Valstybinės atominės energetikos saugos inspekcijos darbuotojų privalomų nurodymų vykdymo."
    },
    {
      "provision_ref": "art13",
      "section": "13",
      "title": "13 straipsnis. Lietuvos Respublikos institucijų ir (ar) įstaigų bendradarbiavimas",
      "content": "1. Lietuvos Respublikos institucijos ir (ar) įstaigos, kurių veikla yra susijusi su branduolinės saugos užtikrinimu arba gali turėti įtakos branduolinės saugos lygiui, privalo tarpusavyje bendradarbiauti.\n\n2. Bendradarbiavimo forma ir tvarka pasirenkama pagal sprendžiamų uždavinių pobūdį visoms bendradarbiaujančioms institucijoms ir (ar) įstaigoms priimtinomis sąlygomis, teikiant prioritetą branduolinės saugos užtikrinimui.\n\n3. Lietuvos Respublikos institucijų ir (ar) įstaigų bendradarbiavimo tvarka ir sąlygos gali būti reglamentuotos šių institucijų ar įstaigų rašytiniais susitarimais."
    },
    {
      "provision_ref": "art14",
      "section": "14",
      "title": "14 straipsnis. Tarptautinis bendradarbiavimas",
      "content": "1. Lietuvos Respublikos institucijos ir (ar) įstaigos, kurių veikla yra susijusi su branduolinės saugos užtikrinimu arba gali turėti įtakos branduolinės saugos lygiui, bendradarbiauja ir keičiasi su branduoline sauga susijusia informacija su kaimyninėmis ir kitomis suinteresuotomis valstybėmis, tarpvyriausybinėmis ir tarptautinėmis organizacijomis.\n\n2. Tarptautinis bendradarbiavimas gali būti įgyvendinamas dvišaliu arba daugiašaliu pagrindu keičiantis informacija, teikiant pagalbą darbuotojų kvalifikacijos kėlimo srityje, organizuojant reguliarius susitikimus ir kitomis formomis. Daugiašalis bendradarbiavimas gali būti grindžiamas regioniniu, eksploatuojamų branduolinės energetikos objektų technologijos arba saugos problemų analogijos ir kitais principais.\n\n3. Valstybinė atominės energetikos saugos inspekcija yra kontaktinė institucija keičiantis informacija, susijusia su branduoline sauga, su tarptautinėmis organizacijomis ir užsienio branduolinę saugą reglamentuojančiomis institucijomis.\n\n4. Valstybinė atominės energetikos saugos inspekcija turi bendradarbiauti su kaimynystėje esančių Europos Sąjungos valstybių narių branduolinės saugos valstybinės priežiūros institucijomis, inter alia, keisdamasi ir (arba) dalydamasi informacija apie branduolinės saugos užtikrinimą branduolinės energetikos objektuose, esančiuose Lietuvos Respublikoje ir šiose valstybėse.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\nKETVIRTASIS SKYRIUS\nBRANDUOLINĖS ENERGETIKOS OBJEKTO STATYTOJAS (UŽSAKOVAS), BRANDUOLINĖS ENERGETIKOS OBJEKTĄ EKSPLOATUOJANTI ORGANIZACIJA AR KITĄ SU BRANDUOLINĖMIS IR (ARBA) BRANDUOLINIO KURO CIKLO MEDŽIAGOMIS SUSIJUSIĄ VEIKLĄ VYKDANTYS ASMENYS"
    },
    {
      "provision_ref": "art15",
      "section": "15",
      "title": "15 straipsnis. Branduolinės energetikos objekto statytojo (užsakovo), branduolinės energetikos objektą eksploatuojančios ar kitą su branduolinėmis ir (arba) branduolinio kuro ciklo medžiagomis susijusią veiklą vykdančios organizacijos statusas",
      "content": "Branduolinės energetikos objekto statytoju (užsakovu), branduolinės energetikos objektą eksploatuojančia organizacija ar kitą su branduolinėmis ir (arba) branduolinio kuro ciklo medžiagomis susijusią veiklą vykdančia organizacija gali būti tik asmenys, atitinkantys šiame įstatyme ir kituose įstatymuose nustatytus reikalavimus ir turintys šiame įstatyme nustatytas licencijas ir (ar) leidimus."
    },
    {
      "provision_ref": "art16",
      "section": "16",
      "title": "16 straipsnis. Atsakomybė už branduolinę saugą",
      "content": "Už branduolinės energetikos objekto branduolinę saugą ir už branduolinę saugą vykdant kitą veiklą su branduolinėmis, branduolinio kuro ciklo ir daliosiomis medžiagomis visiškai atsako asmenys, vykdantys tokią veiklą ir turintys išduotas atitinkamas licencijas, leidimus ir (ar) sertifikatus.\n\nStraipsnio pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283"
    },
    {
      "provision_ref": "art17",
      "section": "17",
      "title": "17 straipsnis. Bendrieji reikalavimai branduolinės energetikos objektus eksploatuojančioms organizacijoms ir kitiems licencijų ir (ar) leidimų turėtojams",
      "content": "1. Branduolinės energetikos objektus eksploatuojančios organizacijos ar kiti šio įstatymo 22 straipsnio 1 ir 2 dalyse nurodytą veiklą vykdantys asmenys privalo turėti Valstybinės atominės energetikos saugos inspekcijos išduotą licenciją ir (ar) leidimą ir materialiuosius, finansinius ir žmogiškuosius išteklius, pakankamus saugiai vykdyti licencijuojamą ar leidimu reguliuojamą veiklą, laikantis teisės aktų ir branduolinės saugos normatyvinių techninių dokumentų.\n\n2. Branduolinės energetikos objektus eksploatuojančios organizacijos ir kiti licencijų turėtojai privalo:\n\n1) palaikyti saugos kultūros lygį, užtikrinantį neįprastųjų įvykių branduolinės energetikos objekte, kuriuos nulemia žmogaus veika, prevenciją, ir nuolat jį gerinti;\n\n2) užtikrinti, kad organizacijoje dirbtų toks branduolinės saugos, radiacinės saugos, avarinės parengties, fizinės saugos ir tarptautinių branduolinio ginklo neplatinimo įsipareigojimų vykdymo sričių kompetentingų darbuotojų skaičius, jog būtų užtikrinta, kad organizacija veiklą vykdo ir yra pasirengusi reaguoti į branduolines ir radiologines avarijas bei branduolinius incidentus vadovaudamasi branduolinę, radiacinę ir fizinę saugą bei tarptautinius branduolinio ginklo neplatinimo įsipareigojimus reglamentuojančiais teisės aktais ir branduolinės saugos normatyviniais techniniais dokumentais;\n\n3) nuolat analizuoti branduolinės, radiacinės ir fizinės saugos būklę ir ją gerinti;\n\n4) visais branduolinės energetikos objekto gyvavimo etapais atsižvelgti į žmogiškuosius veiksnius (žmogaus gebėjimus ir žmogaus gebėjimų ribas);\n\n5) turėti integruotą vadybos sistemą, kurioje būtų teikiamas prioritetas branduolinei, radiacinei ir fizinei saugai;\n\n6) įdiegti branduolinių ir radiologinių avarijų valdymo ir (arba) avarinės parengties procedūras ir parengti šių procedūrų aprašus, kuriais vadovaujantis būtų reaguojama į branduolines ir radiologines avarijas taip, kad būtų išvengiama jų radiologinių padarinių arba šie padariniai būtų sušvelninti;\n\n7) užtikrinti, kad licencijų turėtojams paslaugas teikiantys, prekes tiekiantys ir darbus atliekantys asmenys ir šiems asmenims paslaugas teikiantys, prekes tiekiantys ir darbus atliekantys asmenys, kurių veikla gali daryti įtaką licencijos turėtojo vykdomos veiklos branduolinei, radiacinei ir fizinei saugai ar tarptautinių branduolinio ginklo neplatinimo įsipareigojimų vykdymui, turėtų tokius žmogiškuosius išteklius, įskaitant darbuotojų kompetenciją, kurie užtikrintų, kad jų įsipareigojimai galės būti įvykdyti ir jų veikla atitiks branduolinę, radiacinę ir fizinę saugą bei tarptautinius branduolinio ginklo neplatinimo įsipareigojimus reglamentuojančius teisės aktus ir branduolinės saugos normatyvinius techninius dokumentus;\n\n8) įgyvendindami branduolinės saugos, radiacinės saugos ir fizinės saugos reikalavimus, nepažeisti darbuotojų saugos ir sveikatos, priešgaisrinės saugos, civilinės saugos ir aplinkos apsaugos, kibernetinio saugumo reikalavimų, nesusijusių su jonizuojančiosios spinduliuotės keliamu pavojumi, ir siekti visus šiuos reikalavimus įgyvendinti taip, kad jiems įgyvendinti skirtos priemonės būtų suderintos tarpusavyje;\n\n9) Vyriausybės nustatyta tvarka teikti Valstybinei atominės energetikos saugos inspekcijai informaciją, reikalingą Branduolinės saugos konvencijos 5 straipsnyje nurodytiems pranešimams ir kitiems su šia konvencija susijusiems dokumentams parengti.\n\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art18",
      "section": "18",
      "title": "18 straipsnis. Reikalavimai branduolinės energetikos objektą eksploatuojančioms organizacijoms ir kitiems licencijų ir (ar) leidimų turėtojams",
      "content": "Branduolinės energetikos objektą eksploatuojanti organizacija ir kiti licencijų ir (ar) leidimų turėtojai turi sukurti organizacinę struktūrą, užtikrinančią branduolinės saugos politikos organizacijoje formavimo, įgyvendinimo ir kontrolės funkcijų atlikimą."
    },
    {
      "provision_ref": "art19",
      "section": "19",
      "title": "19 straipsnis. Reikalavimai branduolinės energetikos objekto statinių statybos dalyviams",
      "content": "Branduolinės energetikos objekto statinių statybos dalyvių teises ir pareigas, reikalavimus šiems asmenims nustato Lietuvos Respublikos statybos įstatymas."
    },
    {
      "provision_ref": "art20",
      "section": "20",
      "title": "20 straipsnis. Reikalavimų, atsirandančių dėl Lietuvos Respublikos prisiimtų tarptautinių branduolinio ginklo neplatinimo įsipareigojimų, vykdymas",
      "content": "1. Informaciją apie veiklą, susijusią su branduolinių ir (arba) branduolinio kuro ciklo medžiagų įsigijimu, turėjimu, naudojimu ar vežimu, ir informaciją apie atliekamus su branduolinio kuro ciklu susijusius mokslinius tyrimus ir taikomąją veiklą Valstybinei atominės energetikos saugos inspekcijai privalo teikti asmenys:\n\n1) turintys licencijas, nurodytas šio įstatymo 22 straipsnio 1 dalyje;\n\n2) įsigiję, turintys, naudojantys branduolines medžiagas, išskyrus šios dalies 1 punkte nurodytas licencijas turinčius asmenis;\n\n3) vykdantys su branduolinio kuro ciklu susijusius mokslinius tyrimus ir taikomąją veiklą.\n\n2. Asmenys, išvardyti šio straipsnio 1 dalies 1 ir 2 punktuose, privalo tvarkyti branduolinių medžiagų apskaitą laikydamiesi Tarptautinės atominės energijos agentūros (toliau – TATENA) ir Europos atominės energetikos bendrijos (toliau – Euratomas) garantijų įgyvendinimo nuostatų, teikti apskaitos ataskaitas Valstybinei atominės energetikos saugos inspekcijai ir Europos Komisijai.\n\n3. Branduolinių medžiagų apskaitos ir kontrolės bei informavimo apie mokslinius tyrimus ir taikomąją veiklą tvarką nustato Valstybinės atominės energetikos saugos inspekcijos viršininkas.\n\n4. Pareiškėjas, pateikęs paraišką gauti šio įstatymo 22 straipsnio 1 dalies 1 ir 3 punktuose nurodytas licencijas, kartu su kitais paraiškos dokumentais turi pateikti Valstybinei atominės energetikos saugos inspekcijai peržiūrėti ir įvertinti branduolinių medžiagų apskaitos ir kontrolės sistemos koncepciją.\n\n5. Pareiškėjas, pateikęs paraišką gauti šio įstatymo 22 straipsnio 1 dalies 2 punkte nurodytą licenciją, arba licencijos, nurodytos šio įstatymo 22 straipsnio 1 dalies 3 punkte, turėtojas, pateikęs paraišką gauti šio įstatymo 22 straipsnio 2 dalies 1 ar 2 punkte nurodytus leidimus, kartu su kitais paraiškos dokumentais turi pateikti Valstybinei atominės energetikos saugos inspekcijai peržiūrėti ir įvertinti branduolinių medžiagų apskaitos ir kontrolės sistemos aprašą."
    },
    {
      "provision_ref": "art21",
      "section": "21",
      "title": "21 straipsnis. Branduolinės energetikos objektų ir branduolinių ir (arba) branduolinio kuro ciklo medžiagų fizinės saugos užtikrinimas",
      "content": "1. Licencijos turėtojas arba kitos su branduolinėmis ir (arba) branduolinio kuro ciklo medžiagomis susijusią veiklą vykdančios organizacijos privalo sukurti ir palaikyti fizinės saugos sistemą, skirtą užkirsti kelią numatomoje grėsmėje numatytiems neteisėtiems veiksmams.\n\n2. Licencijos turėtojas arba kitos su branduolinėmis ir (arba) branduolinio kuro ciklo medžiagomis susijusią veiklą vykdančios organizacijos privalo užtikrinti branduolinės energetikos objekto ir branduolinių medžiagų fizinę saugą, atsižvelgdami į branduolinių medžiagų kategorijas.\n\n3. Branduolinių medžiagų kategorijas, branduolinės energetikos objektų ir branduolinių ir (arba) branduolinio kuro ciklo medžiagų fizinės saugos reikalavimus nustato ir jų įgyvendinimą prižiūri Valstybinės atominės energetikos saugos inspekcijos viršininkas.\n\n4. Pareiškėjas, pateikęs paraišką gauti šio įstatymo 22 straipsnio 1 dalies 1 ir 3 punktuose nurodytas licencijas, kartu su kitais paraiškos dokumentais turi pateikti Valstybinei atominės energetikos saugos inspekcijai peržiūrėti ir įvertinti branduolinės energetikos objekto statybos aikštelės ir pirminį branduolinės energetikos objekto fizinės saugos užtikrinimo planą.\n\n5. Pareiškėjas, pateikęs paraišką gauti šio įstatymo 22 straipsnio 1 dalies 2 punkte nurodytą licenciją, arba licencijos, nurodytos šio įstatymo 22 straipsnio 1 dalies 3 punkte, turėtojas, pateikęs paraišką gauti šio įstatymo 22 straipsnio 2 dalies 1–3 punktuose nurodytus leidimus, kartu su kitais paraiškos dokumentais turi pateikti Valstybinei atominės energetikos saugos inspekcijai peržiūrėti ir įvertinti atnaujintą branduolinės energetikos objekto fizinės saugos užtikrinimo planą.\n\n6. Pareiškėjas, pateikęs paraišką gauti šio įstatymo 22 straipsnio 1 dalies 4–7 punktuose nurodytas licencijas, kartu su kitais paraiškos dokumentais turi pateikti Valstybinei atominės energetikos saugos inspekcijai peržiūrėti ir įvertinti fizinės saugos užtikrinimo planą.\n\n7. Fizinės saugos užtikrinimo planas, teikiamas kartu su kitais paraiškos dokumentais gauti licencijas, nurodytas:\n\n1) šio įstatymo 22 straipsnio 1 dalies 1–5 punktuose, turi būti parengtas atsižvelgiant į numatomą grėsmę, pareiškėjo ar licencijos turėtojo atliktą ir su Valstybine atominės energetikos saugos inspekcija suderintą branduolinės energetikos objekto suskirstymo į apsaugos zonas analizę ir branduolinių medžiagų kategorijas;\n\n2) šio įstatymo 22 straipsnio 1 dalies 6 ir 7 punktuose, turi būti parengtas atsižvelgiant į numatomą grėsmę ir branduolinių medžiagų kategorijas.\n\n8. Licencijos turėtojas periodiškai, ne rečiau kaip kas 3 metai, taip pat pasikeitus numatomai grėsmei ar fizinės saugos sistemos organizacinėms ar techninėms priemonėms, turi peržiūrėti ir atnaujinti fizinės saugos užtikrinimo planus, nurodytus šio straipsnio 4, 5, 6 dalyse, ir šiuos atnaujinimus suderinti su Valstybine atominės energetikos saugos inspekcija. Fizinės saugos užtikrinimo plano rengimo, peržiūros, atnaujinimo ir derinimo tvarką nustato Valstybinės atominės energetikos saugos inspekcijos viršininkas.\n\n9. Už branduolinės energetikos objekto fizinę saugą ir fizinę saugą vykdant kitą veiklą su branduolinėmis ir (arba) branduolinio kuro ciklo medžiagomis visiškai atsako asmenys, vykdantys tokią veiklą ir turintys išduotas atitinkamas licencijas ir leidimus.\n\nPENKTASIS SKYRIUS\nBRANDUOLINĖS SAUGOS SRITIES VEIKLOS LICENCIJŲ, LEIDIMŲ IR SERTIFIKATŲ IŠDAVIMAS\nPakeistas skyriaus pavadinimas:\nNr. XIII-288, 2017-04-20, paskelbta TAR 2017-05-02, i. k. 2017-07283"
    },
    {
      "provision_ref": "art22",
      "section": "22",
      "title": "22 straipsnis. Licencijos ir leidimai",
      "content": "1. Licencijų rūšys yra šios:\n\n1) statyti (statytojui (užsakovui) branduolinės energetikos objektą (objektus);\n\n2) eksploatuoti branduolinės energetikos objektą (objektus);\n\n3) statyti (statytojui (užsakovui) ir eksploatuoti branduolinės energetikos objektą (objektus);\n\n4) vykdyti branduolinės energetikos objekto (objektų) eksploatavimo nutraukimą;\n\n5) prižiūrėti uždarytą radioaktyviųjų atliekų atliekyną (atliekynus);\n\n6) vežti branduolinio kuro ciklo medžiagas ir šio įstatymo 1 priede nurodytas branduolines ir daliąsias medžiagas nustatytais kiekiais;\n\n7) šio įstatymo 1 priede nustatytais kiekiais įsigyti, turėti ir naudoti nurodytas branduolines medžiagas ir daliąsias medžiagas.\n\n2. Leidimų rūšys yra šios:\n\n1) pirmą kartą įvežti branduolinį kurą į branduolinės (atominės) elektrinės, branduolinės (atominės) elektrinės energijos bloko, neenergetinio branduolinio reaktoriaus aikštelę;\n\n2) įvežti branduolines ir (arba) branduolinio kuro ciklo medžiagas į branduolinės energetikos objekto, išskyrus branduolinės (atominės) elektrinės energijos bloką ir neenergetinį branduolinį reaktorių, aikštelę ir (ar) pirmą kartą atlikti bandymus panaudojant branduolines ir (arba) branduolinio kuro ciklo medžiagas šiuose branduolinės energetikos objektuose;\n\n3) atlikti pirmąjį branduolinės (atominės) elektrinės energijos bloko arba neenergetinio branduolinio reaktoriaus paleidimą;\n\n4) pradėti pramoninį branduolinės energetikos objekto eksploatavimą;\n\n5) paleisti branduolinį reaktorių po jo sustabdymo;\n\n6) vežti (įvežti, išvežti ir vežti tranzitu) radioaktyviąsias atliekas, susidariusias branduolinio kuro ciklo metu;\n\n7) vežti (įvežti, išvežti ir vežti tranzitu) panaudotą branduolinį kurą;\n\n8) vykdyti branduolinės (atominės) elektrinės, branduolinės (atominės) elektrinės energijos bloko radionuklidais užterštų konstrukcijų, sistemų ir komponentų dezaktyvavimo ir (ar) išmontavimo darbus branduolinės (atominės) elektrinės, branduolinės (atominės) elektrinės energijos bloko galutinio sustabdymo ir (ar) eksploatavimo nutraukimo metu.\nPapildyta straipsnio punktu:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n3. Bendra tos pačios rūšies licencija gali būti išduodama dėl kelių branduolinės energetikos objektų, jeigu jie yra numatyti viename bendrame projekte. Pareiškėjo prašymu atskiriems branduolinės (atominės) elektrinės energijos blokams gali būti išduodamos atskiros licencijos. Jeigu branduolinės energetikos objekto, dėl kurio yra išduota licencija, veikla dėl bendrų technologinių procesų yra susijusi su kitu branduolinės energetikos objektu (objektais), dėl šių branduolinės energetikos objektų taip pat gali būti išduodama bendra tos pačios rūšies licencija ir (arba) keičiama jau išduota licencija (licencijos).\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n31. Licencija, nurodyta šio straipsnio 1 dalies 6 punkte, nereikalinga, kai branduolinio kuro ciklo medžiagos vežamos nekontroliuojamose pakuotėse, nurodytose Lietuvos Respublikos tarptautinėse sutartyse, reglamentuojančiose pavojingų krovinių vežimą.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n32. Licencija, nurodyta šio straipsnio 1 dalies 6 punkte, nereikalinga šio straipsnio 1 dalies 2, 3 ir 4 punktuose nurodytų licencijų turėtojams, jeigu branduolinio kuro ciklo medžiagų, šio įstatymo 1 priede nurodytų branduolinių ir daliųjų medžiagų nustatytais kiekiais vežimas vykdomas kartu su šio straipsnio 1 dalies 2, 3 ir 4 punktuose nurodyta veikla šiam ūkio subjektui priklausančių branduolinės energetikos objektų aikštelėse ar jam priklausančiais ir jam priklausiančius branduolinės energetikos objektus jungiančiais keliais. Šiuo atveju šių medžiagų vežimas turi būti numatytas branduolinės energetikos objektų projektuose ir jo sauga pagrįsta saugą pagrindžiančiuose dokumentuose, teikiamuose šio straipsnio 1 dalies 2, 3 ir 4 punktuose nurodytoms licencijoms ir šio straipsnio 2 dalies 1 ar 2 punkte nurodytiems leidimams gauti, kai pareiškėjas yra licencijos, nurodytos šio straipsnio 1 dalies 3 punkte, turėtojas.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n33. Licencija, nurodyta šio straipsnio 1 dalies 6 punkte, nereikalinga šio straipsnio 1 dalies 7 punkte nurodytos licencijos turėtojams, jeigu branduolinio kuro ciklo medžiagų, šio įstatymo 1 priede nurodytų branduolinių ir daliųjų medžiagų nustatytais kiekiais vežimas vykdomas kartu su šio straipsnio 1 dalies 7 punkte nurodyta veikla ūkio subjekto teritorijoje ar jam priklausančiais ir ūkio subjekto teritorijas jungiančiais keliais. Šiuo atveju šių medžiagų vežimas turi būti numatytas ir jo sauga pagrįsta saugą pagrindžiančiuose dokumentuose, teikiamuose šio straipsnio 1 dalies 7 punkte nurodytai licencijai gauti.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n4. Vykdyti veiklą, nurodytą šio straipsnio 1 dalies 1–7 punktuose, išskyrus šio straipsnio 31–33 dalyse nurodytus atvejus, be licencijos ir veiklą, nurodytą šio straipsnio 2 dalies 1–7 punktuose, be leidimo draudžiama.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n5. Licencijas ir leidimus, nurodytus šio straipsnio 1 ir 2 dalyse, išduoda Valstybinė atominės energetikos saugos inspekcija.\n\n6. Licencijų ir leidimų, nurodytų šio straipsnio 1 ir 2 dalyse, išdavimo tvarką nustato Vyriausybė ar jos įgaliota institucija. Pareiškėjo ar licencijos turėtojo prašymas išduoti bendrą tos pačios rūšies licenciją ir (arba) pakeisti išduotą licenciją (licencijas) nagrinėjamas Vyriausybės nustatyta tvarka.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art221",
      "section": "221",
      "title": "221 straipsnis. Sertifikatai",
      "content": "1. Vykdydama branduolinio kuro ciklo medžiagų, šio įstatymo 1 priede nurodytų branduolinių ir daliųjų medžiagų nustatytais kiekiais vežimo priežiūrą, Valstybinė atominės energetikos saugos inspekcija išduoda šiuos sertifikatus:\n\n1) radioaktyviųjų medžiagų vežimo patvirtinimo sertifikatą;\n\n2) radioaktyviosios medžiagos konstrukcijos patvirtinimo sertifikatą;\n\n3) pakuotės konstrukcijos patvirtinimo sertifikatą;\n\n4) kitos valstybės kompetentingos institucijos išduoto radioaktyviųjų medžiagų vežimo patvirtinimo ir (ar) pakuotės konstrukcijos patvirtinimo sertifikato pripažinimo sertifikatą.\n\n2. Pakuotės konstrukcijos patvirtinimui ir radioaktyviųjų medžiagų vežimo patvirtinimui pareiškėjo prašymu gali būti išduodamas vienas pakuotės konstrukcijos ir radioaktyviųjų medžiagų vežimo patvirtinimo sertifikatas.\n\n3. Reikalavimai, nustatyti branduolinio kuro ciklo medžiagų, šio įstatymo 1 priede nurodytų branduolinių ir daliųjų medžiagų nustatytais kiekiais vežimui, įskaitant šių medžiagų vežimą pagal specialųjį susitarimą, šių medžiagų konstrukcijai, pakuočių konstrukcijai nustatyti Europos sutarties dėl pavojingų krovinių tarptautinių vežimų keliais (ADR) A ir B techniniuose prieduose, Tarptautiniame pavojingų krovinių vežimo jūra kodekse (IMDG kodekse), Tarptautinio vežimo geležinkeliais sutarties (COTIF) C priedėlio „Pavojingų krovinių tarptautinio vežimo geležinkeliais taisyklės (RID)“ priede, Tarptautinio krovinių vežimo geležinkeliais susitarimo (SMGS) 2 priede „Pavojingų krovinių vežimo taisyklės“ (toliau – vežimo tarptautinės sutartys).\n\n4. Jeigu radioaktyviųjų medžiagų siuntėjas (turėtojas) siekia vežti radioaktyviąsias medžiagas ir šis vežimas netaikant tarptautinėse sutartyse nurodytoms saugos priemonėms alternatyvių ir (ar) papildomų saugos priemonių neatitiktų vežimo tarptautinių sutarčių reikalavimų, toks vežimas gali būti vykdomas tik tuo atveju, jeigu Valstybinė atominės energetikos saugos inspekcija išduoda sertifikatą, nurodytą šio straipsnio 1 dalies 1 punkte arba 2 dalyje, sertifikate nustatydama alternatyvias ir (ar) papildomas saugos priemones (vežimas pagal specialųjį susitarimą).\n\n5. Šio straipsnio 1 dalies 1 punkte nurodytas sertifikatas reikalingas siekiant:\n\n1) išvežti iš Lietuvos Respublikos teritorijos ar vežti Lietuvos Respublikos teritorijoje branduolinio kuro ciklo medžiagas, šio įstatymo 1 priede nurodytas branduolines ir daliąsias medžiagas nustatytais kiekiais (taip, kaip jos apibrėžiamos vežimo tarptautinėse sutartyse ir kurioms vežti pagal vežimo tarptautines sutartis reikalingi vežimo patvirtinimo sertifikatai);\n\n2) išvežti iš Lietuvos Respublikos teritorijos ar vežti Lietuvos Respublikos teritorijoje branduolinio kuro ciklo medžiagas, šio įstatymo 1 priede nurodytas branduolines ir daliąsias medžiagas nustatytais kiekiais pagal specialųjį susitarimą, kai vežimo tarptautinėse sutartyse nustatyta, kad tokiam vežimui reikalingi vežimo patvirtinimo sertifikatai.\n\n6. Šio straipsnio 1 dalies 1 punkte ir 2 dalyje nurodyti sertifikatai, būtini vežimo tarptautinėse sutartyse nustatytais atvejais, išduodami branduolinio kuro ciklo medžiagų, šio įstatymo 1 priede nurodytų branduolinių ir daliųjų medžiagų nustatytais kiekiais siuntėjui (turėtojui).\n\n7. Šio straipsnio 1 dalies 2 punkte nurodyti sertifikatai reikalingi siekiant patvirtinti šias branduolinio kuro ciklo medžiagų, šio įstatymo 1 priede nurodytų branduolinių ir daliųjų medžiagų nustatytais kiekiais konstrukcijas:\n\n1) mažo dispersiškumo radioaktyviųjų medžiagų konstrukciją (taip, kaip ji apibrėžiama vežimo tarptautinėse sutartyse);\n\n2) specialiosios formos radioaktyviųjų medžiagų konstrukciją (taip, kaip ji apibrėžiama vežimo tarptautinėse sutartyse).\n\n8. Šio straipsnio 1 dalies 2 punkte nurodyti sertifikatai išduodami radioaktyviosios medžiagos konstrukcijos projektuotojams ir (ar) gamintojams, jeigu šios konstrukcijos kilmės šalis yra Lietuvos Respublika.\n\n9. Šio straipsnio 1 dalies 3 punkte nurodyti sertifikatai reikalingi siekiant patvirtinti šias pakuočių konstrukcijas:\n\n1) daliųjų medžiagų pakuotės;\n\n2) pakuotės, kuriose yra 0,1 kg arba daugiau urano heksafluorido;\n\n3) B(U) tipo pakuotės;\n\n4) B(M) tipo pakuotės;\n\n5) C tipo pakuotės.\n\n10. Šio straipsnio 1 dalies 3 punkte nurodyti sertifikatai išduodami konstrukcijos projektuotojams ir (ar) gamintojams, jeigu šios konstrukcijos kilmės šalis yra Lietuvos Respublika.\n\n11. Šio straipsnio 1 dalies 4 punkte nurodyti sertifikatai išduodami kitų valstybių kompetentingų institucijų išduotų sertifikatų turėtojams tais atvejais, kai pagal vežimo tarptautines sutartis būtinas daugiašalis branduolinio kuro ciklo medžiagų, šio įstatymo 1 priede nurodytų branduolinių ir daliųjų medžiagų nustatytais kiekiais vežimo patvirtinimas ir (ar) daugiašalis pakuotės konstrukcijos patvirtinimas įvežti į Lietuvos Respublikos teritoriją ar vežti tranzitu Lietuvos Respublikos teritorijoje branduolinio kuro ciklo medžiagas, šio įstatymo 1 priede nurodytas branduolines ir daliąsias medžiagas nustatytais kiekiais (taip, kaip jos apibrėžiamos vežimo tarptautinėse sutartyse).\n\n12. Šio straipsnio 1 dalies 1, 2 ir 3 punktuose ir 2 dalyje nurodyti sertifikatai išduodami 5 metų laikotarpiui.\n\n13. Šio straipsnio 1 dalies 4 punkte nurodyti sertifikatai išduodami laikotarpiui, kuris nurodytas kitos valstybės kompetentingos institucijos išduotame radioaktyviųjų medžiagų vežimo patvirtinimo ir (ar) pakuotės konstrukcijos sertifikate, kurį jo turėtojas prašo pripažinti, pateikdamas paraišką.\n\nPapildyta straipsniu:\nNr. XIII-288, 2017-04-20, paskelbta TAR 2017-05-02, i. k. 2017-07283"
    },
    {
      "provision_ref": "art23",
      "section": "23",
      "title": "23 straipsnis. Teisės vykdyti veiklą, kuriai reikalingi šio įstatymo 22 straipsnyje nurodyti licencija ar leidimas, apribojimai",
      "content": "1. Licencijos ir leidimai išduodami asmenims, turintiems pakankamus technologinius, finansinius, vadybos sistemos, žmogiškuosius, avarinės parengties, fizinės saugos, branduolinių medžiagų saugaus laikymo ir vežimo, jų apskaitos ir kontrolės, atitinkančios TATENA ir Euratomo garantijų įgyvendinimo nuostatas, pajėgumus, leidžiančius tinkamai vykdyti licencijuojamos ar leidimais reguliuojamos veiklos sąlygas ir užtikrinti branduolinę saugą. Šiuos pajėgumus ir jų įvertinimo tvarką nustato Valstybinės atominės energetikos saugos inspekcijos viršininkas.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n2. Licencijos, nurodytos šio įstatymo 22 straipsnio 1 dalies 1, 2 ir 3 punktuose, kai branduolinės energetikos objektas – branduolinė (atominė) elektrinė, branduolinės (atominės) elektrinės energijos blokas ar neenergetinis branduolinis reaktorius, išduodamos tik juridiniam asmeniui, įsteigtam įstatymo dėl atitinkamo branduolinės energetikos objekto statybos nustatyta tvarka. Atitinkamos licencijos kitiems branduolinės energetikos objektams išduodamos juridiniams asmenims, įstatymų ir kitų teisės aktų nustatyta tvarka įsisteigusiems Lietuvos Respublikoje.\n\n3. Licencija, nurodyta šio įstatymo 22 straipsnio 1 dalies 4 punkte, kai branduolinės energetikos objektas – branduolinė (atominė) elektrinė, branduolinės (atominės) elektrinės energijos blokas ar neenergetinis branduolinis reaktorius, išduodama juridiniam asmeniui, nurodytam įstatyme dėl atitinkamo branduolinės energetikos objekto eksploatavimo nutraukimo, arba, jeigu toks asmuo įstatyme dėl atitinkamo branduolinės energetikos objekto eksploatavimo nutraukimo nėra nurodytas, licencija išduodama juridiniam asmeniui, įstatymų ir kitų teisės aktų nustatyta tvarka įsisteigusiam Lietuvos Respublikoje. Atitinkama licencija kitiems branduolinės energetikos objektams išduodama juridiniams asmenims, įstatymų ir kitų teisės aktų nustatyta tvarka įsisteigusiems Lietuvos Respublikoje.\n\n4. Licencija, nurodyta šio įstatymo 22 straipsnio 1 dalies 5 punkte, išduodama radioaktyviųjų atliekų tvarkytojui, kurio statusą ir veiklos pagrindus nustato Radioaktyviųjų atliekų tvarkymo įstatymas.\n\n5. Licencija, nurodyta šio įstatymo 22 straipsnio 1 dalies 6 punkte, išduodama vežėjui, kuriuo gali būti tik juridinis asmuo.\n\n6. Licencija, nurodyta šio įstatymo 22 straipsnio 1 dalies 7 punkte, išduodama tik juridiniams asmenims.\n\n7. Šio įstatymo 22 straipsnio 2 dalies 1, 3 ir 5 punktuose nurodyti leidimai išduodami atitinkamai šio įstatymo 22 straipsnio 1 dalies 2 ir 3 punktuose nurodytų licencijų turėtojams, kai branduolinės energetikos objektas – branduolinė (atominė) elektrinė, branduolinės (atominės) elektrinės energijos blokas, neenergetinis branduolinis reaktorius.\n\n8. Šio įstatymo 22 straipsnio 2 dalies 4 punkte nurodytas leidimas išduodamas šio įstatymo 22 straipsnio 1 dalies 2 ir 3 punktuose nurodytų licencijų turėtojams.\n\n9. Šio įstatymo 22 straipsnio 2 dalies 2 punkte nurodyti leidimai išduodami šio įstatymo 22 straipsnio 1 dalies 2 ir (ar) 3 punktuose nurodytų licencijų turėtojams, išskyrus atvejus, kai branduolinės energetikos objektas – branduolinė (atominė) elektrinė, branduolinės (atominės) elektrinės energijos blokas, neenergetinis branduolinis reaktorius.\n\n10. Šio įstatymo 22 straipsnio 2 dalies 2 punkte nurodyti leidimai gali būti išduodami ir asmenims, kuriems iki šio įstatymo įsigaliojimo buvo išduota ir galioja licencija, suteikianti teisę statyti branduolinės energetikos objektą.\n\n11. Šio įstatymo 22 straipsnio 2 dalies 6 ir 7 punktuose nurodyti leidimai išduodami:\n\n1) radioaktyviųjų atliekų, susidarančių branduolinio kuro ciklo metu, arba panaudoto branduolinio kuro siuntėjui (turėtojui), kuriuo gali būti fiziniai ar juridiniai asmenys, išvežti radioaktyviąsias atliekas, susidarančias branduolinio kuro ciklo metu, arba panaudotą branduolinį kurą iš Lietuvos Respublikos į kitą Europos Sąjungos valstybę narę,;\n\n2) radioaktyviųjų atliekų, susidarančių branduolinio kuro ciklo metu, arba panaudoto branduolinio kuro gavėjui, kuriuo gali būti fiziniai ar juridiniai asmenys, įvežti (grąžinant) radioaktyviąsias atliekas, susidarančias branduolinio kuro ciklo metu, arba panaudotą branduolinį kurą į Lietuvos Respubliką iš trečiosios valstybės;\n\n3) fiziniam ar juridiniam asmeniui, atsakingam už vežimo vykdymą Lietuvos Respublikoje, vežti iš trečiosios valstybės į trečiąją valstybę tranzitu per Europos Sąjungos valstybes nares, kai Lietuvos Respublika yra pirmoji tranzito Europos Sąjungos valstybė narė;\n\n4) radioaktyviųjų atliekų, susidarančių branduolinio kuro ciklo metu, arba panaudoto branduolinio kuro siuntėjui (turėtojui), kuriuo gali būti fiziniai ar juridiniai asmenys, išvežti iš Lietuvos Respublikos į trečiąją valstybę.\n\n12. Šio įstatymo 22 straipsnio 2 dalies 6 ir 7 punktuose nurodyti leidimai negali būti išduoti asmeniui, neturinčiam galiojančio šio įstatymo 221 straipsnio 1 dalies 1 punkte nurodyto sertifikato, kai toks sertifikatas yra reikalingas vadovaujantis šiuo įstatymu.\nPapildyta straipsnio dalimi:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n121. Šio įstatymo 22 straipsnio 2 dalies 8 punkte nurodytas leidimas išduodamas šio įstatymo 22 straipsnio 1 dalies 2, 3 ir 4 punktuose nurodytų licencijų turėtojams, kai branduolinės energetikos objektas yra branduolinė (atominė) elektrinė, branduolinės (atominės) elektrinės energijos blokas.\nPapildyta straipsnio dalimi:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n13. Licencija, nurodyta šio įstatymo 22 straipsnio 1 dalies 1 punkte, kai dėl licencijos panaikinimo kreipiamasi šio įstatymo 29 straipsnio 2 dalyje nustatytais atvejais, negali būti panaikinama tol, kol nėra išduota šio įstatymo 22 straipsnio 1 dalies 2 punkte nurodyta licencija, tačiau šios licencijos tam pačiam branduolinės energetikos objektui negali galioti vienu metu.\nStraipsnio dalies numeracijos pakeitimas:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n14. Licencijų turėtojai licencijuojamą veiklą, o leidimų turėtojai – leidimais reguliuojamą veiklą, vykdo pagal branduolinės energetikos objekto projektą (išskyrus šio įstatymo 22 straipsnio 1 dalies 6 ir 7 punktuose nurodytas licencijas ir 22 straipsnio 2 dalies 6 ir 7 punktuose nurodytus leidimus) ir kitus dokumentus, pateiktus kartu su paraiška gauti licencijas ar leidimus (išskyrus šio įstatymo 22 straipsnio 2 dalies 6 ir 7 punktuose nurodytus leidimus). Jeigu dokumentai, pateikti kartu su paraiška gauti licencijas ar leidimus, po licencijos ar leidimo išdavimo yra keičiami, jų pakeitimai turi būti suderinti su Valstybine atominės energetikos saugos inspekcija arba apie šiuos pakeitimus Valstybinė atominės energetikos saugos inspekcija turi būti informuojama Branduolinės energetikos srities veiklos licencijų ir leidimų išdavimo taisyklėse nurodytais atvejais ir tvarka.\nPapildyta straipsnio dalimi:\nNr. XIII-288, 2017-04-20, paskelbta TAR 2017-05-02, i. k. 2017-07283"
    },
    {
      "provision_ref": "art24",
      "section": "24",
      "title": "24 straipsnis. Paraiška gauti licenciją ir leidimą",
      "content": "1. Pareiškėjas paraišką gauti šio įstatymo 22 straipsnio 1 dalyje nurodytas licencijas ir dokumentų, pagrindžiančių atitiktį nuostatoms, nustatytoms gauti licencijas, pateikimo grafiką pateikia Valstybinei atominės energetikos saugos inspekcijai. Dokumentai ir dokumentų, teikiamų kartu su paraiška gauti licencijas, reikalavimai nustatomi šiame įstatyme ir licencijų ir leidimų išdavimo taisyklėse. Dokumentus pareiškėjas teikia vadovaudamasis dokumentų pateikimo grafiku. Dokumentų pateikimo grafikas ir jo pakeitimai turi būti suderinami su Valstybine atominės energetikos saugos inspekcija. Valstybinės atominės energetikos saugos inspekcijos viršininko sprendimas dėl dokumentų pateikimo grafiko ar jo pakeitimo suderinimo priimamas per 30 kalendorinių dienų nuo dokumentų pateikimo grafiko gavimo dienos. Šis terminas gali būti pratęsiamas vieną kartą ne ilgesniam kaip 30 kalendorinių dienų laikotarpiui. Valstybinė atominės energetikos saugos inspekcija pranešimą apie sprendimą pratęsti terminą pareiškėjui dokumentams pateikti išsiunčia ne vėliau kaip likus 5 darbo dienoms iki šio termino pabaigos ir nurodo termino pratęsimo priežastis.\n\n2. Pareiškėjas nustatytos formos paraišką gauti šio įstatymo 22 straipsnio 2 dalies 1–5 ir 8 punktuose nurodytus leidimus ir šiame įstatyme ir (arba) kituose teisės aktuose nustatytus dokumentus pateikia Valstybinei atominės energetikos saugos inspekcijai.\nStraipsnio dalies pakeitimai:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n3. Pareiškėjas nustatytos formos paraišką gauti šio įstatymo 22 straipsnio 2 dalies 6 ir 7 punktuose nurodytus leidimus ir šiame įstatyme, taip pat radioaktyviųjų medžiagų, radioaktyviųjų atliekų ir panaudoto branduolinio kuro įvežimą, išvežimą, vežimą tranzitu ir vežimą Lietuvos Respublikoje ir šių veiklų leidimų išdavimo tvarką reglamentuojančiame teisės akte, kurį tvirtina Valstybinės atominės energetikos saugos inspekcijos viršininkas kartu su sveikatos apsaugos ministru, ir (arba) kituose teisės aktuose nustatytus dokumentus pateikia Valstybinei atominės energetikos saugos inspekcijai.\n\n4. Pareiškėjas už licencijos ar leidimo išdavimą moka valstybės rinkliavą.\n\n5. Už šiame straipsnyje nustatytuose dokumentuose pateiktos informacijos ir kitų duomenų teisingumą atsako pareiškėjas."
    },
    {
      "provision_ref": "art241",
      "section": "241",
      "title": "241 straipsnis. Paraiška gauti sertifikatą",
      "content": "1. Dokumentai ir reikalavimai dokumentams, teikiamiems sertifikatams, nurodytiems šio įstatymo 221 straipsnio 1 ir 2 dalyse, gauti nustatomi Valstybinės atominės energetikos saugos inspekcijos viršininko tvirtinamose branduolinio kuro ciklo, branduolinių ir daliųjų medžiagų vežimo sertifikatų išdavimo taisyklėse (toliau – sertifikatų išdavimo taisyklės).\n\n2. Su paraiška gauti šio įstatymo 221 straipsnio 1 dalies 4 punkte nurodytą sertifikatą pateikiamas kitos valstybės kompetentingos institucijos išduotas radioaktyviųjų medžiagų vežimo patvirtinimo ir (ar) pakuotės konstrukcijos patvirtinimo sertifikatas ir kvalifikuoto vertėjo parašu bei vertimą atlikusios įstaigos arba notaro antspaudu patvirtintas šio sertifikato ir visų pridedamų dokumentų vertimas į lietuvių kalbą.\n\n3. Už paraiškoje ir kartu su ja pateikiamuose dokumentuose pateiktos informacijos teisingumą atsako pareiškėjas.\n\nPapildyta straipsniu:\nNr. XIII-288, 2017-04-20, paskelbta TAR 2017-05-02, i. k. 2017-07283"
    },
    {
      "provision_ref": "art25",
      "section": "25",
      "title": "25 straipsnis. Sprendimo dėl licencijos išdavimo priėmimas",
      "content": "1. Valstybinė atominės energetikos saugos inspekcija atsisako nagrinėti paraišką išduoti licenciją, jeigu, vadovaujantis Branduolinės energijos įstatymo 6 straipsnio 2 punktu, 7 straipsnio 1 dalies 3 punktu ar Radioaktyviųjų atliekų tvarkymo įstatymo 21 straipsnio 1 dalimi, nėra priimti atitinkami sprendimai.\n\n2. Apie atsisakymą nagrinėti paraišką šio straipsnio 1 dalyje numatytu pagrindu pareiškėjui pranešimas išsiunčiamas per 5 darbo dienas nuo paraiškos gavimo dienos, nurodant paraiškos atmetimo priežastį.\n\n3. Neteko galios nuo 2017-11-01\nStraipsnio dalies naikinimas:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n4. Jeigu pareiškėjas pateikia ne visus arba netinkamai įformintus dokumentus, nurodytus šio įstatymo 24 straipsnio 1 dalyje, Valstybinė atominės energetikos saugos inspekcija ne vėliau kaip per 5 darbo dienas nuo dokumentų, nurodytų šio įstatymo 24 straipsnio 1 dalyje, gavimo dienos raštu praneša pareiškėjui apie būtinybę pateikti trūkstamus dokumentus arba ištaisyti dokumentų įforminimo trūkumus ir praneša, kad terminas priimti sprendimą dėl licencijos išdavimo skaičiuojamas nuo visų dokumentų, nurodytų šio įstatymo 24 straipsnio 1 dalyje, gavimo dienos.\n\n5. Jeigu pareiškėjas pateikia dokumentus pagal grafiką, bet Valstybinė atominės energetikos saugos inspekcija nustato dokumentų ar juose pateiktos informacijos trūkumų, Valstybinė atominės energetikos saugos inspekcija praneša pareiškėjui apie nustatytus trūkumus. Pareiškėjas iki paskutinio dokumentų pateikimo grafike nurodyto dokumento pateikimo datos turi teisę, atsižvelgęs į Valstybinės atominės energetikos saugos inspekcijos pateiktą informaciją ir pašalinęs atitinkamus dokumentų trūkumus, pateikti šiuos dokumentus pakartotinai.\n\n6. Valstybinės atominės energetikos saugos inspekcijos viršininkas priima sprendimą išduoti licencijas, nurodytas šio įstatymo 22 straipsnio 1 dalyje, tik tuo atveju, kai Valstybinė atominės energetikos saugos inspekcija įsitikina, kad pareiškėjas gali ir yra pajėgus vykdyti atitinkamą licencijuojamą veiklą pagal šio įstatymo ir kitų teisės aktų nuostatas ir licencijuojamos veiklos sąlygas, užtikrinti branduolinę saugą ir prisiimti visišką atsakomybę už ją, ir patikrina, ar pareiškėjo pateikti duomenys ir informacija atitinka šiame įstatyme ir kituose teisės aktuose nustatytus reikalavimus, o prireikus – juos patikrina ir pareiškėjo buveinėje arba branduolinės energetikos objekte, veiklos su branduolinėmis ar branduolinio kuro ciklo medžiagomis vykdymo vietoje.\n\n7. Valstybinės atominės energetikos saugos inspekcijos viršininkas priima sprendimą išduoti licencijas, nurodytas šio įstatymo 22 straipsnio 1 dalies 1 ir 3 punktuose, kai Valstybinė atominės energetikos saugos inspekcija įsitikina, kad branduolinės energetikos objekto statybos vieta (aikštelė), projektavimo duomenys ir projektas atitinka teisės aktų ir branduolinės saugos normatyvinių techninių dokumentų reikalavimus.\n\n8. Licencijos, nurodytos šio įstatymo 22 straipsnio 1 dalies 2, 4 (išskyrus, kai licencija išduodama vykdyti branduolinės (atominės) elektrinės ar branduolinės (atominės) elektrinės energijos bloko eksploatavimo nutraukimą), 5 punktuose, išduodamos tik gavus teigiamą Europos Komisijos išvadą apie šią veiklą arba praėjus daugiau kaip 6 mėnesiams nuo informacijos pateikimo Europos Komisijai, jeigu Europos Komisija nepateikia savo išvados. Informaciją, reikalingą Europos Komisijos išvadai gauti, ir jos pateikimo tvarką nustato Vyriausybė.\nStraipsnio dalies pakeitimai:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n9. Valstybinės atominės energetikos saugos inspekcijos viršininkas priima sprendimą neišduoti licencijos, kai:\n\n1) branduolinės energetikos objektas ar veikla, kurią vykdyti reikalinga licencija, neatitinka šio įstatymo ir (ar) kitų teisės aktų nustatytų reikalavimų;\n\n2) pateikti ne visi dokumentai, kurių reikia licencijai išduoti, pateikti dokumentai neatitinka teisės aktų reikalavimų, pateikta neišsami, netiksli ar esamos būklės neatitinkanti informacija ir neįvykdytas Valstybinės atominės energetikos saugos inspekcijos reikalavimas pašalinti nustatytus trūkumus;\n\n3) pareiškėjas neatitinka šio straipsnio 10, 11 ir 12 dalyse nustatytų reikalavimų;\n\n4) pareiškėjas neatitinka kitų jam šiame įstatyme nustatytų reikalavimų.\n\n10. Licencijos, nurodytos šio įstatymo 22 straipsnio 1 dalies 1 ir 3 punktuose, išduodamos tik kai Valstybinė atominės energetikos saugos inspekcija įsitikina, kad pareiškėjui išduotas ir galioja Valstybinės teritorijų planavimo ir statybos inspekcijos prie Aplinkos ministerijos leidimas statyti branduolinės energetikos objekto statinius. Valstybinė teritorijų planavimo ir statybos inspekcija prie Aplinkos ministerijos, išdavusi leidimą statyti branduolinės energetikos objekto statinius, ne vėliau kaip per 3 darbo dienas, kai priimamas atitinkamas sprendimas, praneša Valstybinei atominės energetikos saugos inspekcijai atitinkamai apie šio leidimo išdavimą, galiojimo sustabdymą, įspėjimą apie galiojimo sustabdymą, galiojimo sustabdymo panaikinimą, įspėjimą apie galiojimo panaikinimą, galiojimo panaikinimą.\nStraipsnio dalies pakeitimai:\nNr. XIII-3365, 2020-11-05, paskelbta TAR 2020-11-20, i. k. 2020-24521\n\n11. Licencijas, nurodytas šio įstatymo 22 straipsnio 1 dalies 2, 4 ir 5 punktuose, Valstybinė atominės energetikos saugos inspekcija išduoda, kai įsitikina, kad pareiškėjui aplinkos ministro įgaliotos institucijos yra išduotas ir galioja leidimas, nurodytas Aplinkos apsaugos įstatymo 191 arba 192 straipsnyje, arba nurodyta, kad toks leidimas nereikalingas. Aplinkos ministro įgaliota institucija, išdavusi minėtą leidimą, ne vėliau kaip per 3 darbo dienas nuo sprendimo išduoti leidimą, jį pakeisti ar panaikinti jo galiojimą arba įspėjimo pareiškėjui apie leidimo galiojimo panaikinimą praneša apie tai Valstybinei atominės energetikos saugos inspekcijai. Valstybinei atominės energetikos saugos inspekcijai paprašius, aplinkos ministro įgaliota institucija informuoja, ar reikia atitinkamo leidimo.\nStraipsnio dalies pakeitimai:\nNr. XIII-3365, 2020-11-05, paskelbta TAR 2020-11-20, i. k. 2020-24521\n\n12. Licencijos, nurodytos šio įstatymo 22 straipsnio 1 dalies 2, 4 ir 5 punktuose, ir leidimai, nurodyti šio įstatymo 22 straipsnio 2 dalies 2 ir 3 punktuose, išduodami tik kai Valstybinė atominės energetikos saugos inspekcija įsitikina, kad radiologinio aplinkos monitoringo programa suderinta su Radiacinės saugos centru. Radiacinės saugos centras ne vėliau kaip per 3 darbo dienas nuo sprendimo priėmimo praneša Valstybinei atominės energetikos saugos inspekcijai apie sprendimus, susijusius su šios programos suderinimu, atnaujinimo (pakeitimo) suderinimu.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\nNr. XIII-3365, 2020-11-05, paskelbta TAR 2020-11-20, i. k. 2020-24521\n\n13. Jeigu pareiškėjas negauna atsakymo dėl sprendimo išduoti licenciją per nustatytą terminą, nėra laikoma, kad licencija išduota.\n\n14. Licencija keičiama licencijos turėtojo prašymu, pasikeitus licencijos turėtojo rekvizitams, branduolinės energetikos objekto pavadinimui, šio įstatymo 22 straipsnio 1 dalies 6 ir 7 punktuose nurodytų licencijų atveju – kai nebebus vykdoma veikla su tam tikromis branduolinėmis, branduolinio kuro ciklo arba daliosiomis medžiagomis arba keičiantis veiklos apimčiai, kai dalis veiklos, vykdytos pagal išduotą bendrą, kaip nustatyta šio įstatymo 22 straipsnio 3 dalyje, licenciją, užbaigiama ir (ar) tai veiklos daliai vykdyti išduodama nauja licencija. Licencijos turėtojo prašymas pakeisti licenciją nagrinėjamas Vyriausybės nustatyta tvarka. Sprendimas dėl licencijos pakeitimo priimamas per 30 kalendorinių dienų nuo prašymo gavimo.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n15. Licencijos yra neterminuotos. Už licencijos išdavimą mokama nustatyto dydžio valstybės rinkliava.\n\n16. Sprendimas dėl licencijų, nurodytų šio įstatymo 22 straipsnio 1 dalies 1–4 punktuose, išdavimo priimamas ne vėliau kaip per 24 mėnesius nuo visų tinkamai įformintų dokumentų gavimo dienos.\n\n17. Sprendimas dėl licencijų, nurodytų šio įstatymo 22 straipsnio 1 dalies 5, 6, 7 punktuose, išdavimo priimamas ne vėliau kaip per 12 mėnesių nuo visų tinkamai įformintų dokumentų gavimo dienos.\n\n171. Sprendimas dėl bendros licencijos išdavimo ir (arba) išduotos licencijos pakeitimo, siekiant turėti bendrą licenciją branduolinės energetikos objektams, kuriems tos pačios veiklos licencija yra išduota, priimamas per 30 kalendorinių dienų nuo prašymo gavimo dienos. Jeigu kreipiamasi dėl bendros licencijos išdavimo ir kitos licencijos (licencijų) pakeitimo dėl branduolinės energetikos objektų, iš kurių bent vienam nėra išduota tos pačios rūšies licencija, sprendimas dėl licencijų išdavimo ir pakeitimo priimamas šio straipsnio 16 ir 17 dalyse nustatytais terminais.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n18. Šio straipsnio 16 ir 17 dalyse nustatyti terminai gali būti pratęsiami vieną kartą ne ilgesniam kaip 30 dienų laikotarpiui. Valstybinė atominės energetikos saugos inspekcija pranešimą apie sprendimą pratęsti terminą pareiškėjui išsiunčia ne vėliau kaip likus 5 darbo dienoms iki termino, nustatyto šio straipsnio 16 ir 17 dalyse, pabaigos ir nurodo termino pratęsimo priežastis.\n\n19. Laikoma, kad yra gauti visi tinkamai įforminti dokumentai, reikalingi sprendimui dėl licencijos išdavimo priimti, kai Valstybinė atominės energetikos saugos inspekcija gauna visus šio įstatymo 24 straipsnio 1 dalyje nurodytus dokumentus ir visus dokumentų pateikimo grafike nurodytus dokumentus, įskaitant šių dokumentų patikslinimą pagal visuomenės komentarus, informaciją, analizes ir nuomones, pateiktus vadovaujantis šio įstatymo 391 straipsnio 3 dalies 4 punktu.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n20. Licencijos turėtojas neturi teisės perleisti suteiktos teisės vykdyti licencijuojamą veiklą.\nPapildyta straipsnio dalimi:\nNr. XIII-288, 2017-04-20, paskelbta TAR 2017-05-02, i. k. 2017-07283"
    },
    {
      "provision_ref": "art26",
      "section": "26",
      "title": "26 straipsnis. Leidimų išdavimas",
      "content": "1. Leidimas išduodamas, kai Valstybinė atominės energetikos saugos inspekcija įsitikina, kad veikla atitinka teisės aktuose jai nustatytus reikalavimus. Leidimai keičiami leidimo turėtojo prašymu, pasikeitus leidimo turėtojo rekvizitams arba branduolinės energetikos objekto pavadinimui. Leidimo turėtojo prašymas pakeisti leidimą nagrinėjamas Vyriausybės nustatyta tvarka. Sprendimas dėl leidimo pakeitimo priimamas per 30 kalendorinių dienų nuo prašymo gavimo.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n2. Neteko galios nuo 2017-11-01\nStraipsnio dalies naikinimas:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n3. Neteko galios nuo 2017-11-01\nStraipsnio dalies naikinimas:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n4. Valstybinės atominės energetikos saugos inspekcijos viršininkas priima sprendimą neišduoti leidimo, kai:\n\n1) veikla, kurią vykdyti reikalingas leidimas, neatitinka šio įstatymo ir (ar) kitų teisės aktų nustatytų reikalavimų;\n\n2) pateikti ne visi dokumentai, kurių reikia leidimui gauti, pateikti dokumentai neatitinka teisės aktų reikalavimų, pateikta neišsami, netiksli ar esamos būklės neatitinkanti informacija ir neįvykdytas Valstybinės atominės energetikos saugos inspekcijos viršininko reikalavimas pašalinti nustatytus trūkumus;\n\n3) pareiškėjas neatitinka kitų jam šiame įstatyme nustatytų reikalavimų.\n\n5. Pareiškėjas, siekiantis gauti šio įstatymo 22 straipsnio 1 dalies 2 punkte nurodytą licenciją, išskyrus atvejus, kai branduolinės energetikos objektas – branduolinė (atominė) elektrinė, branduolinės (atominės) elektrinės energijos blokas, neenergetinis branduolinis reaktorius, teisės aktų nustatyta tvarka dokumentus dėl pirmojo branduolinių ir (ar) branduolinio kuro ciklo medžiagų įvežimo į branduolinės energetikos objektą ir pirmą kartą šiuose branduolinės energetikos objektuose atliekamų bandymų panaudojant branduolines ir (ar) branduolinio kuro ciklo medžiagas teikia kartu su paraiškos gauti šio įstatymo 22 straipsnio 1 dalies 2 punkte nurodytą licenciją dokumentais ir atskiri leidimai šiems veiksmams neišduodami.\n\n6. Leidimai, nurodyti šio įstatymo 22 straipsnio 2 dalies 1 ir 2 punktuose, išduodami, kai Valstybinė atominės energetikos saugos inspekcija įsitikina ir patikrina, kad yra išduotas šio įstatymo 25 straipsnio 11 dalyje nurodytas leidimas.\n\n7. Sprendimas dėl leidimų, nurodytų šio įstatymo 22 straipsnio 2 dalies 1, 2 ir 5 punktuose, išdavimo priimamas per 30 dienų nuo visų tinkamai įformintų dokumentų gavimo dienos, išskyrus sprendimus dėl leidimų, nurodytų šio įstatymo 22 straipsnio 2 dalies 1 ir 2 punktuose, kai dėl jų kreipiasi šio įstatymo 22 straipsnio 1 dalies 3 punkte nurodytos licencijos turėtojas, kurie priimami per 4 mėnesius nuo visų tinkamai įformintų dokumentų gavimo dienos.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n8. Sprendimai dėl leidimų, nurodytų šio įstatymo 22 straipsnio 2 dalies 3 ir 8 punktuose, išdavimo priimami per 90 dienų nuo visų tinkamai įformintų dokumentų gavimo dienos.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n9. Sprendimas dėl leidimų, nurodytų šio įstatymo 22 straipsnio 2 dalies 4 punkte, išdavimo priimamas per 60 dienų nuo visų tinkamai įformintų dokumentų gavimo dienos.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n10. Terminai, nustatyti šio straipsnio 7, 8, 9 dalyse, likus ne mažiau kaip 5 darbo dienoms iki jų pabaigos gali būti pratęsti vieną kartą ne daugiau kaip 30 dienų raštu pranešant pareiškėjui apie termino pratęsimą ir nurodant priežastis, dėl kurių terminas buvo pratęstas.\n\n11. Sprendimas dėl leidimų, nurodytų šio įstatymo 22 straipsnio 2 dalies 6 ir 7 punktuose, išdavimo priimamas radioaktyviųjų medžiagų, radioaktyviųjų atliekų ir panaudoto branduolinio kuro įvežimą, išvežimą, vežimą tranzitu ir vežimą Lietuvos Respublikoje ir šių veiklų leidimų išdavimo tvarką reglamentuojančiame teisės akte, kurį tvirtina Valstybinės atominės energetikos saugos inspekcijos viršininkas kartu su sveikatos apsaugos ministru, ir (ar) kituose teisės aktuose nustatytais terminais, tačiau bet kuriuo atveju per ne ilgesnį kaip 5 mėnesių laikotarpį, įskaitant galimus termino pratęsimus.\n\n12. Jeigu pareiškėjas negauna atsakymo dėl sprendimo išduoti leidimą per nustatytą terminą, nėra laikoma, kad leidimas išduotas.\n\n13. Laikoma, kad yra gauti visi tinkamai įforminti dokumentai, reikalingi sprendimui dėl leidimo išdavimo priimti, kai Valstybinė atominės energetikos saugos inspekcija gauna visus šio įstatymo 24 straipsnio 2 ir 3 dalyse nurodytus dokumentus, o dokumentų, šio įstatymo 22 straipsnio 1 dalies 3 punkte nurodytų licencijų turėtojų teikiamų šio įstatymo 22 straipsnio 2 dalies 1 ar 2 punkte nurodytiems leidimams gauti, atveju, įskaitant šių dokumentų patikslinimą, kaip nurodyta šio įstatymo 391 straipsnio 3 dalies 4 punkte.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n14. Leidimai išduodami neapibrėžtam terminui, išskyrus leidimus, nurodytus šio įstatymo 22 straipsnio 2 dalies 6 ir 7 punktuose, kurie išduodami ne ilgesniam negu 3 metų terminui.\n\n15. Leidimai, nurodyti šio įstatymo 22 straipsnio 2 dalies 6 ir 7 punktuose, neišduodami, jeigu nėra gautas radioaktyviųjų medžiagų, radioaktyviųjų atliekų ir panaudoto branduolinio kuro įvežimą, išvežimą, vežimą tranzitu ir vežimą Lietuvos Respublikoje ir šių veiklų leidimų išdavimo tvarką reglamentuojančiame teisės akte, kurį tvirtina Valstybinės atominės energetikos saugos inspekcijos viršininkas kartu su sveikatos apsaugos ministru, nurodytų valstybių atitinkamų institucijų sutikimas leisti vežti radioaktyviąsias atliekas ir (ar) branduolinį kurą.\n\n16. Licencijos, nurodytos šio įstatymo 22 straipsnio 1 dalies 3 punkte, turėtojui leidimai, nurodyti šio įstatymo 22 straipsnio 2 dalies 1 ir 2 punktuose, ir šio įstatymo 22 straipsnio 1 dalies 2, 3 ir 4 punktuose nurodytų licencijų turėtojams, kai branduolinės energetikos objektas – branduolinė (atominė) elektrinė, branduolinės (atominės) elektrinės energijos blokas, šio įstatymo 22 straipsnio 2 dalies 8 punkte nurodyti leidimai, kai planuojama išmontuoti radionuklidais užteršto branduolinio reaktoriaus įrenginį ar jo dalį, išduodami tik gavus teigiamą Europos Komisijos išvadą apie šią veiklą arba praėjus daugiau kaip 6 mėnesiams nuo informacijos pateikimo Europos Komisijai, jeigu Europos Komisija nepateikia savo išvados. Informaciją, reikalingą Europos Komisijos išvadai gauti, ir jos pateikimo tvarką nustato Vyriausybė.\nStraipsnio dalies pakeitimai:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n161. Leidimo turėtojas neturi teisės perleisti suteiktos teisės vykdyti leidimais reguliuojamą veiklą.\nPapildyta straipsnio dalimi:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n17. Už leidimo išdavimą mokama nustatyto dydžio valstybės rinkliava."
    },
    {
      "provision_ref": "art261",
      "section": "261",
      "title": "261 straipsnis. Sertifikatų išdavimas, įspėjimas dėl galiojimo sustabdymo, galiojimo sustabdymas, galiojimo sustabdymo panaikinimas, galiojimo panaikinimas",
      "content": "1. Sertifikatas išduodamas tik kai Valstybinė atominės energetikos saugos inspekcija įsitikina, kad konstrukcija ir (ar) veikla, kuriai būtinas sertifikatas, atitinka vežimo tarptautinių sutarčių nuostatas.\n\n2. Valstybinės atominės energetikos saugos inspekcija priima sprendimą neišduoti šio įstatymo 221 straipsnio 1 dalies 1, 2 ir 3 punktuose ir 2 dalyje nurodytų sertifikatų, kai:\n\n1) konstrukcija ir (ar) veikla, kuriai reikalingas sertifikatas, neatitinka vežimo tarptautinių sutarčių reikalavimų;\n\n2) pateikti ne visi sertifikatų išdavimo taisyklėse nurodyti dokumentai, kurių reikia sertifikatui gauti, pateikti dokumentai neatitinka sertifikatų išdavimo taisyklėse nustatytų reikalavimų, pateikta neišsami ar netiksli informacija ir (ar) nebuvo pašalinti trūkumai pareiškėją įspėjus šio straipsnio 12 dalyje nustatyta tvarka.\n\n3. Valstybinės atominės energetikos saugos inspekcija priima sprendimą neišduoti šio įstatymo 221 straipsnio 1 dalies 4 punkte nurodyto sertifikato, kai:\n\n1) pateikti ne visi sertifikatų išdavimo taisyklėse nurodyti dokumentai, kurių reikia sertifikatui gauti, pateikti dokumentai neatitinka sertifikatų išdavimo taisyklėse nustatytų reikalavimų, pateikta neišsami ar netiksli informacija ir (ar) trūkumai nebuvo pašalinti pareiškėją įspėjus šio straipsnio 12 dalyje nustatyta tvarka;\n\n2) negalioja kitos valstybės kompetentingos institucijos išduotas radioaktyviųjų medžiagų vežimo patvirtinimo ir (ar) pakuotės konstrukcijos patvirtinimo sertifikatas ir šis trūkumas nebuvo pašalintas pareiškėją įspėjus šio straipsnio 12 dalyje nustatyta tvarka.\n\n4. Sprendimas dėl šio įstatymo 221 straipsnio 1 dalies 1 ir 2 punktuose nurodytų sertifikatų išdavimo priimamas ir sertifikatas išduodamas arba pateikiamas motyvuotas atsisakymas išduoti sertifikatą per 60 dienų nuo visų tinkamai įformintų dokumentų gavimo dienos.\n\n5. Sprendimas dėl šio įstatymo 221 straipsnio 1 dalies 3 punkte nurodyto sertifikato išdavimo priimamas ir sertifikatas išduodamas arba pateikiamas motyvuotas atsisakymas išduoti sertifikatą per 90 dienų nuo visų tinkamai įformintų dokumentų gavimo dienos.\n\n6. Sprendimas dėl šio įstatymo 221 straipsnio 1 dalies 4 punkte nurodyto sertifikato išdavimo priimamas ir sertifikatas išduodamas arba pateikiamas motyvuotas atsisakymas išduoti sertifikatą per 30 dienų nuo visų tinkamai įformintų dokumentų gavimo dienos.\n\n7. Sprendimas dėl šio įstatymo 221 straipsnio 2 dalyje nurodyto sertifikato išdavimo priimamas ir sertifikatas išduodamas arba pateikiamas motyvuotas atsisakymas išduoti sertifikatą per 90 dienų nuo visų tinkamai įformintų dokumentų gavimo dienos.\n\n8. Terminai, nurodyti šio straipsnio 4–7 dalyse, likus ne mažiau kaip 5 darbo dienoms iki jų pabaigos, vieną kartą gali būti pratęsti, jeigu reikia kreiptis į kitas Lietuvos Respublikos ar kitų valstybių institucijas ar įstaigas dėl informacijos, bet ne ilgiau kaip iki 30 dienų terminui, raštu pranešant pareiškėjui apie termino pratęsimą ir nurodant priežastis, dėl kurių terminas buvo pratęstas.\n\n9. Jeigu pareiškėjas negauna atsakymo dėl sprendimo išduoti sertifikatą per nustatytą terminą, nėra laikoma, kad sertifikatas išduotas.\n\n10. Už sertifikato išdavimą mokama valstybės rinkliava.\n\n11. Valstybinės atominės energetikos saugos inspekcija įspėja sertifikato turėtoją apie sertifikato galiojimo sustabdymą nustačiusi, kad:\n\n1) paraiškoje ir (ar) kituose pateiktuose dokumentuose buvo pateikti klaidingi duomenys;\n\n2) nustatoma, kad pažeidžiami šio įstatymo 221 straipsnio 3 dalyje nurodyti reikalavimai arba 4 dalyje nurodytos alternatyvios ir (ar) papildomos saugos priemonės.\n\n12. Įspėjime apie sertifikato galiojimo sustabdymą nurodomi nustatyti trūkumai, nurodyti šio straipsnio 11 dalyje, sertifikato galiojimo sustabdymo data ir nustatomas protingas terminas, per kurį šie trūkumai turi būti pašalinti, kuris negali būti trumpesnis kaip 3 mėnesiai. Sertifikato turėtojas, pašalinęs trūkumus, dėl kurių buvo įspėtas, pateikia Valstybinei atominės energetikos saugos inspekcijai tai patvirtinančius dokumentus.\n\n13. Valstybinė atominės energetikos saugos inspekcija sertifikato galiojimą sustabdo, jeigu per šio straipsnio 12 dalyje nurodytą terminą nustatyti trūkumai nepašalinami. Sprendime sustabdyti sertifikato galiojimą nurodomi nustatyti trūkumai, sertifikato galiojimo sustabdymo data ir nustatomas protingas terminas, per kurį turi būti pašalinti nurodyti trūkumai, kuris negali būti trumpesnis kaip 90 dienų.\n\n14. Sertifikato turėtojas, pašalinęs trūkumus, dėl kurių buvo sustabdytas sertifikato galiojimas, pateikia Valstybinei atominės energetikos saugos inspekcijai tai patvirtinančius dokumentus. Valstybinė atominės energetikos saugos inspekcija priima sprendimą dėl sertifikato galiojimo sustabdymo panaikinimo tik įsitikinusi, kad trūkumai yra pašalinti. Valstybinė atominės energetikos saugos inspekcija priima sprendimą dėl sertifikato galiojimo sustabdymo panaikinimo ne vėliau kaip per 10 darbo dienų nuo prašymo gavimo dienos.\n\n15. Valstybinė atominės energetikos saugos inspekcija nepasibaigus sertifikato galiojimo laikotarpiui sertifikato galiojimą panaikina, jeigu:\n\n1) per šio straipsnio 13 dalyje nurodytą terminą nėra pašalinami trūkumai;\n\n2) sertifikato turėtojas, kurio sertifikato galiojimas sustabdytas, vykdo sertifikate nurodytą veiklą ir (ar) naudoja radioaktyviųjų medžiagų konstrukciją ar pakuotės konstrukciją;\n\n3) sertifikato turėtojas kreipiasi dėl sertifikato galiojimo panaikinimo.\n\n16. Sustabdžius ar panaikinus sertifikato galiojimą, veikla, kuriai vykdyti išduotas sertifikatas, negali būti vykdoma, radioaktyviosios medžiagos ir (ar) pakuotės konstrukcija negali būti naudojama.\n\nPapildyta straipsniu:\nNr. XIII-288, 2017-04-20, paskelbta TAR 2017-05-02, i. k. 2017-07283"
    },
    {
      "provision_ref": "art27",
      "section": "27",
      "title": "27 straipsnis. Licencijos ar leidimo galiojimo sustabdymas ir licencijos ar leidimo galiojimo sustabdymo panaikinimas",
      "content": "1. Licencijos ar leidimo galiojimas sustabdomas ir licencijos ar leidimo galiojimo sustabdymas panaikinamas Valstybinės atominės energetikos saugos inspekcijos viršininko sprendimu. Sprendime sustabdyti licencijos ar leidimo galiojimą nurodomi nustatyti pažeidimai (trūkumai), licencijos ar leidimo galiojimo sustabdymo data ir, atsižvelgiant į būtinas įgyvendinti priemones ir branduolinės saugos reikalavimus, nustatomas protingas terminas, per kurį turi būti pašalinti nurodyti pažeidimai (trūkumai) ir kuris negali būti trumpesnis kaip 3 mėnesiai.\n\n2. Jeigu licencijos ar leidimo turėtojas šio įstatymo 6 straipsnio 2 ir 3 dalyse nustatytų privalomų vykdyti nurodymų neįvykdo per nustatytą terminą ar po to, kai šio įstatymo 6 straipsnio 9 dalyje nurodyta tvarka buvo pratęstas pažeidimų pašalinimo terminas, arba įvykdo juos netinkamai, licencijos ar leidimo turėtojas raštu įspėjamas apie galimą licencijos ar leidimo galiojimo sustabdymą. Licencijos ar leidimo turėtojas, kuris buvo įspėtas apie galimą licencijos ar leidimo galiojimo sustabdymą, pašalinęs nurodytus pažeidimus (trūkumus), pateikia paaiškinimus, kaip pažeidimai (trūkumai) buvo pašalinti, ir dokumentus, patvirtinančius, kad pažeidimai (trūkumai) buvo pašalinti. Valstybinė atominės energetikos saugos inspekcija priima sprendimą dėl to, ar pažeidimai pašalinti laikantis šio įstatymo, Branduolinės energijos įstatymo, Radioaktyviųjų atliekų tvarkymo įstatymo, Radiacinės saugos įstatymo ir (ar) juos įgyvendinančių teisės aktų reikalavimų, ir (ar) pateiktų dokumentų suderinimo per 10 darbo dienų nuo atitinkamų dokumentų ar informacijos gavimo dienos ir raštu informuoja apie tai ūkio subjektą.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n3. Licencijos ar leidimo galiojimas sustabdomas, jeigu licencijos ar leidimo turėtojas per įspėjime apie galimą licencijos ar leidimo galiojimo sustabdymą nurodytą terminą nepašalina nustatytų pažeidimų (trūkumų). Licencijos ar leidimo galiojimas sustabdomas be įspėjimo, jeigu nevykdant šio įstatymo 6 straipsnio 2 ir 3 dalyse nustatytų privalomų vykdyti nurodymų į aplinką išmetamų radionuklidų aktyvumas viršija radionuklidų išmetimo į aplinką plane nustatytas ribines vertes ir (ar) darbuotojų apšvitos dozės viršija sveikatos apsaugos ministro nustatytas ribines vertes.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n31. Be šio straipsnio 3 dalyje nurodyto atvejo, licencijos galiojimas taip pat sustabdomas šio įstatymo 32 straipsnio 75 dalyje nurodytu atveju.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n4. Sustabdžius licencijos ar leidimo galiojimą, licencijuojama veikla nustatyta tvarka turi būti sustabdyta ne vėliau kaip per Valstybinės atominės energetikos saugos inspekcijos viršininko nurodytą terminą.\n\n5. Licencijos ar leidimo galiojimo sustabdymas nepanaikina licencijos ar leidimo turėtojo atsakomybės už branduolinės saugos užtikrinimą. Licencijos ar leidimo turėtojas privalo vykdyti visus veiksmus, reikalingus branduolinei saugai užtikrinti.\n\n6. Licencijos ar leidimo turėtojas, pašalinęs pažeidimus (trūkumus), dėl kurių licencijos ar leidimo galiojimas buvo sustabdytas, Valstybinei atominės energetikos saugos inspekcijai pateikia prašymą panaikinti licencijos ar leidimo galiojimo sustabdymą. Prašyme licencijos ar leidimo turėtojas paaiškina, kaip nustatyti pažeidimai (trūkumai) buvo pašalinti, ir pateikia dokumentus, patvirtinančius, kad pažeidimai (trūkumai) buvo pašalinti. Licencijos ar leidimo turėtojas turi teisę motyvuotai kreiptis į Valstybinę atominės energetikos saugos inspekciją dėl pažeidimų (trūkumų) pašalinimo termino pratęsimo.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n7. Valstybinės atominės energetikos saugos inspekcijos viršininkas, kai Valstybinė atominės energetikos saugos inspekcija išnagrinėja licencijos ar leidimo turėtojo pateiktus dokumentus ir susijusius duomenis bei informaciją, priima sprendimą dėl licencijos ar leidimo galiojimo sustabdymo panaikinimo arba tokio sustabdymo pratęsimo, kartu šiame straipsnyje nustatyta tvarka nustatydamas papildomą pažeidimų (trūkumų) pašalinimo terminą, ne vėliau kaip per 10 darbo dienų nuo prašymo gavimo dienos.\n\n8. Valstybinės atominės energetikos saugos inspekcija priima sprendimą dėl pažeidimų (trūkumų) pašalinimo termino pratęsimo ne vėliau kaip per 10 darbo dienų nuo prašymo gavimo dienos.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n9. Valstybinės atominės energetikos saugos inspekcijos viršininkas gali panaikinti licencijos ar leidimo galiojimo sustabdymą tik patikrinęs ir įsitikinęs, kad buvę pažeidimai (trūkumai) pašalinti ir licencijuojama ar leidimu reguliuojama veikla gali būti vykdoma saugiai.\n\n10. Jeigu licencijos ar leidimo turėtojas nepašalino pažeidimų (trūkumų) per nustatytą terminą po licencijos ar leidimo sustabdymo, Valstybinės atominės energetikos saugos inspekcijos viršininkas panaikina licencijos ar leidimo galiojimą.\n\n11. Valstybinės atominės energetikos saugos inspekcijos viršininko sprendimas dėl licencijos ar leidimo galiojimo sustabdymo įstatymų nustatyta tvarka gali būti skundžiamas teismui."
    },
    {
      "provision_ref": "art28",
      "section": "28",
      "title": "28 straipsnis. Veiklos, kuriai reikalingi šio įstatymo 22 straipsnyje nurodyti licencija ar leidimas, ir veiklos, kuriai patvirtinti reikalingi šio įstatymo 221 straipsnio 1 ir 2 dalyse nurodyti sertifikatai, priežiūra",
      "content": "Pakeistas straipsnio pavadinimas:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n1. Valstybinė atominės energetikos saugos inspekcija prižiūri, kaip vykdoma veikla, kuriai išduoti licencija, leidimas ar sertifikatas, ir vertina branduolinės energetikos objektų ir veiklos su branduolinėmis ir (arba) branduolinio kuro ciklo medžiagomis saugą:\n\n1) atlikdama patikrinimus;\n\n2) šio įstatymo ir kitų teisės aktų nustatyta tvarka tikrindama licencijų, leidimų ar sertifikatų turėtojų pateiktus dokumentus ir kitą gautą informaciją ir atlikdama saugos peržiūrą ir įvertinimą.\n\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n11. Be Lietuvos Respublikos viešojo administravimo įstatyme (toliau – Viešojo administravimo įstatymas) nurodytų pagrindų, Valstybinė atominės energetikos saugos inspekcija gali atlikti neplaninius patikrinimus šiais atvejais:\n\n1) įvykus neįprastajam įvykiui;\n\n2) gavus informacijos apie ūkio subjekto ar kitų asmenų, veikiančių branduolinės energetikos sektoriuje, patirtį, jeigu tokia informacija kelia pagrįstų įtarimų, kad ūkio subjektui vykdant veiklą gali įvykti neįprastasis įvykis;\n\n3) kai patikrinimas yra atliekamas atsižvelgiant į ūkio subjekto nusistatytą vykdomos veiklos tvarkaraštį, kai atsižvelgiant į šį tvarkaraštį nėra galimybių ūkio subjektą informuoti apie patikrinimą Viešojo administravimo įstatyme nurodytais ūkio subjekto informavimo apie planinį patikrinimą terminais.\n\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n12. Valstybinė atominės energetikos saugos inspekcija ūkio subjektą informuoja apie neplaninį jo veiklos patikrinimą Valstybinės atominės energetikos saugos inspekcijos tvirtinamose neplaninių patikrinimų taisyklėse nurodytu terminu, kuris negali būti ilgesnis negu 10 darbo dienų ir trumpesnis negu viena valanda, jeigu atsižvelgiant į patikrinimo tikslą tokiems patikrinimams ūkio subjektas turėtų pasiruošti iš anksto.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n2. Valstybinės atominės energetikos saugos inspekcijos viršininkas turi teisę skirti nuolatinius įgaliotus darbuotojus, kurie Valstybinės atominės energetikos saugos inspekcijos viršininko nustatyta tvarka atlieka nuolatinę branduolinės energetikos objekto priežiūrą visais branduolinės energetikos objekto gyvavimo etapais branduolinės energetikos objekto statybos vietoje (aikštelėje). Valstybinės atominės energetikos saugos inspekcijos viršininkas, nepažeisdamas Lietuvos Respublikos viešojo administravimo įstatyme nustatytų verslo subjektų veiklos priežiūros principų, turi teisę nustatyti specialią šios priežiūros atlikimo tvarką, be kita ko, užtikrindamas šio įstatymo 12 straipsnio 6 dalies nuostatos tinkamą vykdymą.\n\n3. Valstybinė atominės energetikos saugos inspekcija pagal kompetenciją konsultuoja licencijuojamą, leidimais ar sertifikatais reguliuojamą veiklą vykdančius asmenis atitinkamos licencijuojamos, leidimais ar sertifikatais reguliuojamos veiklos klausimais.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n4. Už nustatytus licencijuojamos ar leidimais reguliuojamos veiklos pažeidimus Valstybinės atominės energetikos saugos inspekcijos viršininkas taiko poveikio priemones šiame įstatyme nustatyta tvarka ir sąlygomis."
    },
    {
      "provision_ref": "art29",
      "section": "29",
      "title": "29 straipsnis. Licencijos ar leidimo galiojimo panaikinimas",
      "content": "1. Licencijos ar leidimo galiojimas panaikinamas Valstybinės atominės energetikos saugos inspekcijos viršininko sprendimu, jeigu:\n\n1) licencijos ar leidimo turėtojas, kuriam buvo sustabdytas licencijos ar leidimo galiojimas, per nustatytą terminą nepašalino nurodytų pažeidimų (trūkumų);\n\n2) licencijos, nurodytos šio įstatymo 22 straipsnio 1 dalies 1 punkte, turėtojui išduodama licencija, nurodyta 22 straipsnio 1 dalies 2 punkte;\n\n3) licencijos, nurodytos šio įstatymo 22 straipsnio 1 dalies 2 ir 3 punktuose, turėtojui išduodama licencija, nurodyta šio įstatymo 22 straipsnio 1 dalies 4 punkte;\n\n4) licencijos, nurodytos šio įstatymo 22 straipsnio 1 dalies 4 punkte, turėtojas kreipėsi dėl šios licencijos galiojimo panaikinimo, pateikdamas patvirtinimą, kad branduolinės energetikos objekto eksploatavimo nutraukimas yra įvykdytas, ir dėl to veikla, vykdyta pagal šią licenciją, branduolinės energetikos objekto aikštelės vietoje liekantys (jeigu lieka) inžineriniai ar kiti statiniai, jeigu jie dėl bendrų technologinių procesų nėra susiję su kitu branduolinės energetikos objektu (objektais), branduolinės saugos požiūriu nebeturi būti prižiūrimi;\nStraipsnio punkto pakeitimai:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n5) licencijos ar leidimo turėtojas, kurio licencijos ar leidimo galiojimas sustabdytas, vykdo licencijoje ar leidime nurodytą veiklą;\n\n6) licencijos ar leidimo turėtojas kreipėsi dėl licencijos ar leidimo galiojimo panaikinimo kitais negu šios dalies 4 punkte nurodyti atvejais;\nStraipsnio punkto pakeitimai:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n7) licencijos ar leidimo turėtojas buvo likviduotas;\n\n8) licencijos ar leidimo turėtojas buvo reorganizuotas išdalijimo ar padalijimo būdu, kai skirtingiems teises ir pareigas perimantiems juridiniams asmenims pereina skirtingos teisės ir pareigos pagal tą pačią licenciją ar leidimą.\n\n2. Likviduojant ar reorganizuojant šio įstatymo 22 straipsnio 1 dalies 1–5 punktuose nurodytų licencijų turėtojus, kaip nurodyta šio straipsnio 1 dalies 7 ir 8 punktuose, šie asmenys privalo pateikti Valstybinei atominės energetikos saugos inspekcijai informaciją apie licencijuojamos veiklos nutraukimo pagrindus ir nurodyti asmenis, kurie perima atsakomybę (teises ir pareigas) už branduolinės energetikos objektų branduolinės saugos užtikrinimą. Šie teises ir pareigas perimantys asmenys privalo kreiptis į Valstybinę atominės energetikos saugos inspekciją dėl atitinkamų licencijų ir leidimų išdavimo. Likviduojant ar reorganizuojant šio įstatymo 22 straipsnio 1 dalies 6 ir 7 punktuose nurodytų licencijų turėtojus, kaip nurodyta šio straipsnio 1 dalies 7 ir 8 punktuose, šie asmenys privalo pateikti Valstybinei atominės energetikos saugos inspekcijai informaciją apie licencijuojamos veiklos nutraukimo pagrindus. Likviduojamo ar reorganizuojamo asmens turimos licencijos galiojimas panaikinamas nuo tokio asmens likvidavimo ar reorganizavimo momento teisės aktų nustatyta tvarka arba nuo atitinkamos atsakomybės (teisių ir pareigų) perleidimo momento šioje dalyje nustatyta tvarka.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n3. Licencijos, nurodytos šio įstatymo 22 straipsnio 1 dalies 2 ir 3 punktuose, kai branduolinės energetikos objektas – branduolinė (atominė) elektrinė, branduolinės (atominės) elektrinės energijos blokas, neenergetinis branduolinis reaktorius, negali būti panaikinamos ir šio įstatymo 22 straipsnio 1 dalies 4 punkte nurodyta licencija išduodama anksčiau, negu iš branduolinės (atominės) elektrinės, branduolinės (atominės) elektrinės energijos bloko ar neenergetinio branduolinio reaktoriaus pašalinamas visas branduolinis kuras, įskaitant panaudotą.\n\n4. Sustabdžius ar panaikinus licencijos ar leidimo galiojimą, veikla, kurią vykdyti išduota licencija, teisės aktų nustatyta tvarka turi būti sustabdyta ar nutraukta per Valstybinės atominės energetikos saugos inspekcijos viršininko nustatytą protingą terminą, atsižvelgiant į būtinas įgyvendinti priemones ir branduolinės saugos reikalavimus.\n\n5. Licencijos ar leidimo galiojimo sustabdymas ar panaikinimas neatleidžia licencijos turėtojo nuo atsakomybės už branduolinės saugos užtikrinimą tol, kol branduolinės energetikos objektas ar veikla branduolinės saugos požiūriu yra pavojingi – kelia riziką žmonėms, jų turtui ir aplinkai, arba tol, kol kitam asmeniui išduodama atitinkama licencija. Likvidavus ar reorganizavus licencijos turėtoją, atsakomybė už branduolinės saugos užtikrinimą perduodama licencijos turėtojo teises ir pareigas perimančiam asmeniui.\nStraipsnio dalies pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n51. Licencijos, nurodytos šio įstatymo 22 straipsnio 1 dalies 4 punkte, turėtojas, siekdamas patvirtinti, kad branduolinės energetikos objekto eksploatavimo nutraukimas yra įvykdytas, Valstybinei atominės energetikos saugos inspekcijai kartu su prašymu panaikinti šios licencijos galiojimą turi pateikti galutinę branduolinės energetikos objekto eksploatavimo nutraukimo ataskaitą. Galutinėje branduolinės energetikos objekto eksploatavimo nutraukimo ataskaitoje turi būti pateikta informacija, skirta patvirtinti, kad branduolinės energetikos objekto eksploatavimo nutraukimas yra įvykdytas laikantis jam galutiniame branduolinės energetikos objekto eksploatavimo nutraukimo plane ir branduolinės energetikos objekto eksploatavimo nutraukimo saugos analizės ataskaitoje nustatytų sąlygų ir branduolinės energetikos objekto būklė po branduolinės energetikos objekto eksploatavimo nutraukimo darbų baigimo atitinka galutinę branduolinės energetikos objekto ir (ar) jo aikštelės būklę, nurodytą galutiniame branduolinės energetikos objekto eksploatavimo nutraukimo plane. Galutinės branduolinės energetikos objekto eksploatavimo nutraukimo ataskaitos turinio reikalavimus nustato Valstybinės atominės energetikos saugos inspekcijos viršininkas. Sprendimas dėl licencijos, nurodytos šio įstatymo 22 straipsnio 1 dalies 4 punkte, galiojimo panaikinimo priimamas šio įstatymo 34 straipsnio 2 dalyje nurodytais terminais.\nPapildyta straipsnio dalimi:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n6. Valstybinės atominės energetikos saugos inspekcijos viršininko sprendimas dėl licencijos ar leidimo galiojimo panaikinimo įstatymų nustatyta tvarka gali būti skundžiamas teismui.\n\nŠEŠTASIS SKYRIUS\nBRANDUOLINĖS SAUGOS VERTINIMAS"
    },
    {
      "provision_ref": "art30",
      "section": "30",
      "title": "30 straipsnis. Branduolinės saugos vertinimo samprata, branduolinę saugą vertinantys asmenys ir branduolinės saugos vertinimo etapai",
      "content": "1. Branduolinės saugos vertinimas yra sistemingas procesas, kuriuo siekiama patikrinti, ar branduolinės energetikos objekto eksploatavimas ir eksploatavimo nutraukimas yra saugus – atitinka teisės aktuose, standartuose arba licencijos ar leidimo turėtojo normatyviniuose techniniuose dokumentuose nustatytus saugos reikalavimus. Branduolinės saugos vertinimas nustatyta tvarka atliekamas visais branduolinės energetikos objekto gyvavimo etapais. Branduolinės saugos vertinimui turi būti skiriama pakankamai dėmesio ir išteklių. Išteklių dydis turi atitikti nagrinėjamo klausimo įtaką branduolinei saugai.\n\n2. Branduolinės saugos vertinimas susideda iš dviejų pagrindinių etapų:\n\n1) branduolinės saugos analizės ir pagrindimo;\n\n2) branduolinės saugos peržiūros ir įvertinimo.\n\n3. Branduolinės energetikos srities veiklos, kitos veiklos su branduolinėmis ir (arba) branduolinio kuro ciklo medžiagomis branduolinės saugos analizę ir pagrindimą turi atlikti pareiškėjas arba licencijos turėtojas, o saugos analizę ir pagrindimą branduolinės (atominės) elektrinės statybos vietos (aikštelės) vertinimo metu – branduolinės energetikos objekto projektą įgyvendinantys asmenys. Branduolinės saugos analizės ir pagrindimo rezultatai įforminami branduolinę saugą pagrindžiančiuose dokumentuose, kurių reikalavimus nustato Valstybinė atominės energetikos saugos inspekcija, vadovaudamasi principu, kad saugos analizės ir pagrindimo apimtis ir išsamumas turi būti proporcingi konkretaus branduolinės energetikos objekto ar veiklos su branduolinėmis ir (arba) branduolinio kuro ciklo medžiagomis keliamo pavojaus galimam dydžiui, pobūdžiui ir šio pavojaus pasireiškimo tikimybei, taip pat turi būti proporcingi su konkretaus branduolinės energetikos objekto statybos vieta (aikštele) susijusių pavojų galimiems dydžiams, pobūdžiui ir šių pavojų pasireiškimo tikimybei. Branduolinės saugos analizės ir pagrindimo rezultatai turi būti nepriklausomai patikrinti Valstybinės atominės energetikos saugos inspekcijos nustatyta tvarka. Už šio nepriklausomo patikrinimo atlikimą atsakingas yra pareiškėjas arba licencijos turėtojas, o branduolinės (atominės) elektrinės statybos vietos (aikštelės) vertinimo atveju – branduolinės energetikos objekto projektą įgyvendinantys asmenys.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n4. Branduolinės saugos peržiūrą ir įvertinimą atlieka Valstybinė atominės energetikos saugos inspekcija. Branduolinės saugos peržiūros ir įvertinimo rezultatai įforminami šio įstatymo ir kitų teisės aktų nustatytuose dokumentuose.\n\n5. Pareiškėjas arba licencijos turėtojas, o branduolinės (atominės) elektrinės statybos vietos (aikštelės) vertinimo atveju – branduolinės energetikos objekto projektą įgyvendinantys asmenys branduolinės saugos analizei ir pagrindimui atlikti ir kitiems susijusiems dokumentams parengti bei nepriklausomam šių dokumentų patikrinimui atlikti turi teisę pasitelkti mokslinės-techninės paramos organizacijas ir nepriklausomus ekspertus, specialistus, konsultantus, tačiau atsakomybė už šių darbų rezultatus tenka arba pareiškėjui, arba licencijos turėtojui."
    },
    {
      "provision_ref": "art31",
      "section": "31",
      "title": "31 straipsnis. Branduolinės saugos peržiūra ir įvertinimas",
      "content": "Branduolinė sauga peržiūrima ir įvertinama nagrinėjant šiame įstatyme ir jo įgyvendinamuosiuose teisės aktuose nurodytus saugą pagrindžiančius dokumentus, kuriuos teikia pareiškėjas, licencijos, leidimo ar sertifikato turėtojas.\n\nStraipsnio pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283"
    },
    {
      "provision_ref": "art32",
      "section": "32",
      "title": "32 straipsnis. Branduolinės energetikos objekto veiklos ir kitos su branduolinėmis ir (arba) branduolinio kuro ciklo medžiagomis susijusios veiklos saugos analizės ir pagrindimo dokumentai",
      "content": "1. Prieš pradedant rengti branduolinės energetikos objekto projektą, pritaikytą konkrečiai statybos vietai (aikštelei), turi būti atlikta branduolinės energetikos objekto statybos vietos (aikštelės) saugos analizė ir pagrindimas. Šios analizės ir pagrindimo rezultatai pateikiami branduolinės energetikos objekto statybos vietos (aikštelės) vertinimo ataskaitoje, kuri turi būti suderinta su Valstybine atominės energetikos saugos inspekcija. Šios analizės ir pagrindimo metu turi būti nustatyti visi su statybos vieta (aikštele) ar jos aplinka susiję veiksniai, galintys turėti įtakos branduolinės energetikos objekto branduolinei saugai, įskaitant fizinę saugą ir avarinės parengties planavimą, ir pasiūlytos branduolinės (atominės) elektrinės statybos vietos (aikštelės) trūkumus kompensuojančios priemonės, jeigu tokių trūkumų būtų nustatyta. Valstybinė atominės energetikos saugos inspekcija suderina statybos vietos (aikštelės) vertinimo ataskaitą tik įsitikinusi, kad statybos vietos (aikštelės) analizės ir pagrindimo rezultatai atitinka teisės aktų reikalavimus, ir gavusi teigiamas išvadas dėl branduolinės energetikos objekto statybos vietos (aikštelės) vertinimo ataskaitos iš Lietuvos hidrometeorologijos tarnybos prie Aplinkos ministerijos, Sveikatos apsaugos ministerijos, Lietuvos transporto saugos administracijos, Lietuvos geologijos tarnybos prie Aplinkos ministerijos ir Priešgaisrinės apsaugos ir gelbėjimo departamento prie Vidaus reikalų ministerijos. Branduolinės energetikos objekto statybos vietos (aikštelės) vertinimo ataskaitos peržiūros tvarką nustato Vyriausybė.\nStraipsnio dalies pakeitimai:\nNr. XIII-1565, 2018-10-18, paskelbta TAR 2018-10-31, i. k. 2018-17485\n\n2. Pareiškėjas kartu su kitais paraiškos gauti šio įstatymo 22 straipsnio 1 dalies 1 ir 3 punktuose nurodytas licencijas dokumentais teikia pirminę saugos analizės ataskaitą Valstybinei atominės energetikos saugos inspekcijai. Kiekvienam branduolinės (atominės) elektrinės energijos blokui parengiama atskira pirminė saugos analizės ataskaita. Saugos analizės ataskaitos rengimo reikalavimus nustato Valstybinės atominės energetikos saugos inspekcijos viršininkas.\n\n3. Pareiškėjas kartu su kitais paraiškos gauti šio įstatymo 22 straipsnio 1 dalies 2 punkte nurodytą licenciją dokumentais arba licencijos turėtojas kartu su paraiškos gauti leidimus, nurodytus šio įstatymo 22 straipsnio 2 dalies 1 ir 2 punktuose, dokumentais teikia Valstybinei atominės energetikos saugos inspekcijai pagal statybos metu atliktas projekto modifikacijas ir pagal konstrukcijų, sistemų ir komponentų bandymų, atliktų pagal suderintą su Valstybine atominės energetikos saugos inspekcija branduolinės energetikos objekto pripažinimo tinkamu eksploatuoti programą, rezultatus atnaujintą saugos analizės ataskaitą. Kiekvienam branduolinės (atominės) elektrinės energijos blokui parengiama atskira atnaujinta saugos analizės ataskaita.\n\n4. Licencijos turėtojas kartu su kitais paraiškos gauti šio įstatymo 22 straipsnio 2 dalies 4 punkte nurodytą leidimą dokumentais teikia, atsižvelgdamas į bandymų, atliktų pagal suderintą su Valstybine atominės energetikos saugos inspekcija branduolinės energetikos objekto pripažinimo tinkamu eksploatuoti programą panaudojant branduolines ir (arba) branduolinio kuro ciklo medžiagas, rezultatus, parengtą galutinę saugos analizės ataskaitą. Kiekvienam branduolinės (atominės) elektrinės energijos blokui parengiama atskira galutinė saugos analizės ataskaita.\n\n5. Atlikus branduolinės energetikos objekto modifikacijas, paaiškėjus aplinkybėms, kurios nebuvo įvertintos projektuojant, statant ir eksploatuojant branduolinės energetikos objektą ar kitais nustatytais atvejais, licencijos turėtojas Valstybinės atominės energetikos saugos inspekcijos viršininko nustatyta tvarka privalo atnaujinti branduolinės energetikos objekto saugos analizės ataskaitą. Branduolinės energetikos objekto saugos analizės ataskaitos pakeitimus galima atlikti tik suderinus su Valstybine atominės energetikos saugos inspekcija.\n\n6. Atskiroms branduolinės energetikos objekto modifikacijoms, nenumatytiems projekte bandymams atlikti, kitokiems nukrypimams nuo branduolinės energetikos objekto projekto įgyvendinti ir kitais teisės aktuose ar branduolinės energetikos objekto projekte nustatytais atvejais turi būti atliekama atskira saugos analizė ir pagrindimas, kurie įforminami saugą pagrindžiančiuose dokumentuose. Šių dokumentų rengimo tvarką nustato Valstybinės atominės energetikos saugos inspekcijos viršininkas. Valstybinės atominės energetikos saugos inspekcijos viršininkas, kai Valstybinė atominės energetikos saugos inspekcija peržiūri ir įvertina pateiktus saugos pagrindimo dokumentus, priima sprendimą dėl šių dokumentų derinimo.\n\n7. Branduolinės energetikos objektus eksploatuojantys licencijos turėtojai periodiškumu, nurodytu šio straipsnio 71 dalyje, turi atlikti šių objektų periodinę saugos analizę ir pagrindimą ir parengti periodinio saugos vertinimo ataskaitą. Periodinė saugos analizė ir pagrindimas turi būti atliekami ir periodinio saugos vertinimo ataskaita turi būti parengta vadovaujantis šiomis nuostatomis:\n\n1) periodinės saugos analizės ir pagrindimo metu turi būti nustatyta, ar, atsižvelgiant į branduolinės energetikos objekto aikštelės ir (arba) jos aplinkos pasikeitimus, į konstrukcijų, sistemų ir komponentų senėjimą ir kitus saugai galinčius turėti įtakos veiksnius, yra užtikrinama, kad branduolinės energetikos objektas atitinka ir iki kito periodinės saugos analizės ir pagrindimo atlikimo atitiks jo projektą, teisės aktų, reglamentuojančių branduolinės energetikos objektų branduolinę, radiacinę ir fizinę saugą bei avarinę parengtį, ir branduolinės saugos normatyvinių techninių dokumentų reikalavimus. Jeigu periodinės saugos analizės ir pagrindimo metu nustatoma esamų ar iki kitos periodinės saugos analizės ataskaitos pateikimo galinčių atsirasti neatitikčių branduolinės energetikos objekto projektui, periodinės saugos analizės ir pagrindimo metu galiojantiems teisės aktams, reglamentuojantiems branduolinės energetikos objektų branduolinę, radiacinę ir fizinę saugą bei avarinę parengtį, ar branduolinės saugos normatyvinių techninių dokumentų reikalavimams, licencijos turėtojas turi nustatyti koreguojančias priemones šioms neatitiktims pašalinti. Šios priemonės ir jų įvykdymo terminai turi būti nurodyti periodinio saugos vertinimo ataskaitoje;\n\n2) periodinės saugos analizės ir pagrindimo metu licencijos turėtojas turi išanalizuoti naujausių mokslinių tyrimų rezultatus, tarptautinių branduolinės saugos standartų pokyčius bei pažangią tarptautinę praktiką, taip pat turi įvertinti savo ir kitų asmenų, veikiančių branduolinės energetikos sektoriuje, patirties analizės rezultatus. Jeigu atsižvelgiant į šios analizės ir įvertinimo rezultatus nustatyta sričių, kuriose galima pagerinti branduolinę, radiacinę ir fizinę saugą bei avarinę parengtį, licencijos turėtojas turi nustatyti saugos gerinimo priemones. Šios saugos gerinimo priemonės ir jų įgyvendinimo terminai turi būti nurodyti periodinio saugos vertinimo ataskaitoje. Šios saugos gerinimo priemonės turi atitikti pasitvirtinusią inžinerinę praktiką;\n\n3) periodinės saugos analizės ir pagrindimo metu turi būti nustatyta, ar į aplinką išmetami radionuklidai, jų aktyvumas, išmetimo keliai, būdai ar taškai atitinka nustatytuosius radionuklidų išmetimo į aplinką plane, ir, jeigu nustatoma neatitiktis, kartu su periodinio saugos vertinimo ataskaita pateikiamas atnaujintas radionuklidų išmetimo į aplinką planas;\n\n4) periodinio saugos vertinimo ataskaitoje, vadovaujantis šio straipsnio 71 dalimi, turi būti nurodytas terminas, iki kurio turi būti atlikta kita periodinė saugos analizė ir pagrindimas.\n\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n71. Branduolinės energetikos objekto periodinė saugos analizė ir pagrindimas turi būti atlikti ir periodinio saugos vertinimo ataskaita pateikta Valstybinės atominės energetikos saugos inspekcijai suderinti:\n\n1) ne rečiau kaip kas 10 metų po šio įstatymo 22 straipsnio 2 dalies 4 punkte nurodyto leidimo išdavimo, išskyrus šios dalies 2 ir 3 punktuose nurodytus atvejus;\n\n2) ne rečiau kaip kas 10 metų nuo branduolinės energetikos objekto pirmosios periodinio saugos vertinimo ataskaitos suderinimo su Valstybine atominės energetikos saugos inspekcija dienos, jeigu licencija eksploatuoti vertinamą branduolinės energetikos objektą išduota anksčiau negu 2011 m. spalio 1 d.;\n\n3) iki 2020 m. gruodžio 29 d. ir ne rečiau kaip kas 10 metų skaičiuojant nuo šios datos, jeigu branduolinės energetikos objekto pirmoji periodinio saugos vertinimo ataskaita nebuvo pateikta Valstybinei atominės energetikos saugos inspekcijai suderinti iki 2017 m. rugpjūčio 15 d.\n\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n72. Branduolinės energetikos objektų branduolinės, radiacinės ir fizinės saugos bei avarinės parengties reikalavimus, taikomus atliekant periodinę saugos analizę ir pagrindimą, kiek jie nereglamentuoti šio straipsnio 7 dalyje, nustato Valstybinė atominės energetikos saugos inspekcija.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n73. Jeigu branduolinės energetikos objekto periodinio saugos vertinimo ataskaita nėra pateikta Valstybinės atominės energetikos saugos inspekcijai suderinti terminais, nurodytais šio straipsnio 71 dalyje, ankstesnėje periodinio saugos vertinimo ataskaitoje vadovaujantis šio straipsnio 7 dalies 4 punktu arba šio straipsnio 78 dalyje, Valstybinės atominės energetikos saugos inspekcijos viršininkas:\n\n1) įspėja licencijos turėtoją apie galimą licencijos sustabdymą dėl periodinio saugos vertinimo ataskaitos nepateikimo;\n\n2) nurodo pateikti periodinio saugos vertinimo ataskaitą suderinti ir nustato vienų metų terminą, skaičiuojamą nuo šio sprendimo gavimo dienos, per kurį licencijos turėtojas turi pateikti periodinio saugos vertinimo ataskaitą suderinti;\n\n3) nurodo sustabdyti branduolinės energetikos objekto, dėl kurio periodinė saugos vertinimo ataskaita nepateikta, eksploatavimą ir nurodo sustabdymo terminą.\n\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n74. Šio straipsnio 73 dalies 1, 2 ir 3 punktuose nurodytus sprendimus Valstybinės atominės energetikos saugos inspekcijos viršininkas priima ir pateikia licencijos turėtojui raštu per 5 darbo dienas nuo periodinio saugos vertinimo ataskaitos pateikimo termino, nurodyto šio straipsnio 71 dalyje, ankstesnėje periodinio saugos vertinimo ataskaitoje vadovaujantis šio straipsnio 7 dalies 4 punktu arba šio straipsnio 78 dalyje, pabaigos.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n75. Licencijos galiojimas sustabdomas, jeigu per šio straipsnio 73 dalies 2 punkte nurodytą terminą periodinio saugos vertinimo ataskaita Valstybinei atominės energetikos saugos inspekcijai suderinti nebuvo pateikta. Valstybinės atominės energetikos saugos inspekcijos viršininkas priima sprendimą panaikinti licencijos galiojimo sustabdymą ir branduolinės energetikos objekto eksploatavimo sustabdymą po to, kai su Valstybine atominės energetikos saugos inspekcija yra suderinta periodinio saugos vertinimo ataskaita.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n76. Valstybinės atominės energetikos saugos inspekcijos viršininkas priima sprendimą nesuderinti periodinio saugos vertinimo ataskaitos, jeigu ji neatitinka šio įstatymo, Branduolinės energijos įstatymo, Radiacinės saugos įstatymo, Radioaktyviųjų atliekų tvarkymo įstatymo ir branduolinės saugos normatyvinių techninių dokumentų nuostatų ir (arba) joje pateikta informacija neatitinka faktinių aplinkybių. Sprendimas dėl periodinio saugos vertinimo ataskaitos suderinimo įforminamas Valstybinės atominės energetikos saugos inspekcijos viršininko įsakymu.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n77. Jeigu Valstybinės atominės energetikos saugos inspekcijos viršininkas priima sprendimą nesuderinti periodinio saugos vertinimo ataskaitos, jis nurodo sustabdyti šioje ataskaitoje vertinamų branduolinės energetikos objektų eksploatavimą arba nurodo sustabdyti atskirus technologinius procesus, vykdomus šiame objekte, nurodant eksploatavimo ar technologinių procesų sustabdymo terminus, jeigu tai būtina siekiant išvengti žalingo jonizuojančiosios spinduliuotės poveikio branduolinės energetikos objekto darbuotojams, gyventojams, jų turtui ir (arba) aplinkai. Valstybinės atominės energetikos saugos inspekcijos viršininkas pripažįsta netekusiu galios šį sprendimą po to, kai periodinio saugos vertinimo ataskaita yra suderinta.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n78. Jeigu Valstybinės atominės energetikos saugos inspekcijos viršininkas priima sprendimą nesuderinti periodinio saugos vertinimo ataskaitos, licencijos turėtojas, atsižvelgdamas į nesuderinimo motyvus, ne vėliau kaip per vienus metus nuo sprendimo nesuderinti periodinio saugos vertinimo ataskaitos gavimo dienos turi pakartotinai atlikti periodinę saugos analizę ir pagrindimą bei pateikti Valstybinei atominės energetikos saugos inspekcijai suderinti naują periodinio saugos vertinimo ataskaitą.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n79 Neįgyvendinus koreguojančių priemonių, nurodytų periodinio saugos vertinimo ataskaitoje vadovaujantis šio straipsnio 7 dalies 1 punktu, šioje ataskaitoje nustatytais terminais, taikomos administracinio poveikio priemonės šio įstatymo 6 straipsnyje nustatyta tvarka.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n8. Kartu su saugos analizės ataskaita Valstybinei atominės energetikos saugos inspekcijai pateikiami branduolinės energetikos objekto projekto dokumentai, kurie yra reikalingi šiai ataskaitai vertinti. Šiuose projekto dokumentuose visos branduolinės energetikos objekto konstrukcijos, sistemos ir komponentai turi būti nustatyti ir suklasifikuoti pagal jų atliekamas funkcijas ir svarbą saugai bei turi būti išsamiai aprašytos visos objekto saugai svarbios konstrukcijos, sistemos ir komponentai, technologiniai procesai.\n\n9. Pareiškėjas kartu su kitais paraiškos gauti šio įstatymo 22 straipsnio 1 dalies 4 punkte nurodytą licenciją dokumentais teikia derinti Valstybinei atominės energetikos saugos inspekcijai branduolinės energetikos objekto eksploatavimo nutraukimo saugos analizės ataskaitą.\n\n10. Pareiškėjas kartu su paraiškos gauti šio įstatymo 22 straipsnio 1 dalies 1 ar 3 punkte nurodytą licenciją dokumentais teikia Valstybinei atominės energetikos saugos inspekcijai pirminį branduolinės energetikos objekto eksploatavimo nutraukimo planą. Pareiškėjas kartu su paraiškos gauti šio įstatymo 22 straipsnio 1 dalies 2 punkte nurodytą licenciją arba šio įstatymo 22 straipsnio 2 dalies 2 ir 3 punktuose nurodytus leidimus dokumentais teikia Valstybinei atominės energetikos saugos inspekcijai atnaujintą branduolinės energetikos objekto eksploatavimo nutraukimo planą. Valstybinei atominės energetikos saugos inspekcijai teikiami su Energetikos ministerija suderinti ir pareiškėjo patvirtinti branduolinės energetikos objekto eksploatavimo nutraukimo planai.\n\n11. Neteko galios nuo 2017-10-10\nStraipsnio dalies naikinimas:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n12. Visus neįprastuosius įvykius branduolinės energetikos objektuose ir veiklos, susijusios su branduolinių ir (arba) branduolinio kuro ciklo medžiagų naudojimu, metu licencijos turėtojas turi ištirti, nustatyti jų priežastis ir Valstybinei atominės energetikos saugos inspekcijai pateikti tyrimo ataskaitą. Neįprastųjų įvykių tyrimo ataskaitų rengimo ir pateikimo tvarką nustato Valstybinės atominės energetikos saugos inspekcijos viršininkas.\n\n13. Kartu su paraiškos gauti šio įstatymo 22 straipsnio 1 dalies 2 ir 4 punktuose nurodytas licencijas ir šio įstatymo 22 straipsnio 2 dalies 2 ir 3 punktuose nurodytus leidimus dokumentais pateikiamas su Sveikatos apsaugos ministerija suderintas radionuklidų išmetimo į aplinką planas. Kartu su paraiškos gauti šio įstatymo 22 straipsnio 1 dalies 2 punkte nurodytą licenciją ir šio įstatymo 22 straipsnio 2 dalies 2 ir 3 punktuose nurodytus leidimus dokumentais radionuklidų išmetimo į aplinką planas neteikiamas, jeigu saugos analizės ataskaitoje pagrindžiama, kad iš branduolinės energetikos objekto normalaus eksploatavimo sąlygomis radionuklidų išmetimų į aplinką nebus. Radionuklidų išmetimo į aplinką planas parengiamas ir atnaujinamas vadovaujantis Valstybinės atominės energetikos saugos inspekcijos viršininko nustatytais reikalavimais.\nStraipsnio dalies pakeitimai:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n14. Radionuklidų išmetimo į aplinką planas turi būti atnaujinamas ir teikiamas Valstybinei atominės energetikos saugos inspekcijai ir Sveikatos apsaugos ministerijai derinti šiais atvejais:\n\n1) kai Vyriausybės sprendimu planuojama pradėti projektuoti naują branduolinės energetikos objektą (kurio poveikį gali patirti ta pati gyventojų kritinė grupė, suprantama taip, kaip apibrėžta radiologinį monitoringą (stebėseną) reglamentuojančiuose teisės aktuose) greta jau veikiančio branduolinės energetikos objekto;\n\n2) kai atsiranda nauji išmetami radionuklidai, jų išmetimo keliai, būdai ar taškai;\n\n3) kai nustatoma, kad į aplinką išmetami radionuklidų išmetimo į aplinką plane nenurodyti radionuklidai (neplanuotas išmetimas);\n\n4) kai gyventojų kritinių grupių narių apšvitos dozė viršija arba gali viršyti apribotąją dozę;\n\n5) kitais šiame įstatyme nustatytais atvejais.\n\n141. Valstybinės atominės energetikos saugos inspekcijos viršininkas priima sprendimą suderinti radionuklidų išmetimo į aplinką planą, kai Valstybinė atominės energetikos saugos inspekcija įsitikina, kad radionuklidų išmetimo į aplinką planas yra suderintas su Sveikatos apsaugos ministerija ir jo turinys bei jame pateikta informacija atitinka teisės aktų ir branduolinės saugos normatyvinių techninių dokumentų, reglamentuojančių radionuklidų išmetimo į aplinką iš branduolinės energetikos objektų ribojimą, reikalavimus.\nPapildyta straipsnio dalimi:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n15. Valstybinės atominės energetikos saugos inspekcijos viršininko sprendimas dėl šio straipsnio 1 dalyje nurodytų dokumentų suderinimo priimamas ne vėliau kaip per 12 mėnesių nuo visų tinkamai įformintų dokumentų gavimo dienos.\n\n16. Valstybinės atominės energetikos saugos inspekcijos viršininko sprendimas dėl šio straipsnio 5 ir 6 dalyse nurodytų dokumentų suderinimo priimamas ne vėliau kaip per 6 mėnesius nuo visų tinkamai įformintų dokumentų gavimo dienos.\n\n17. Valstybinės atominės energetikos saugos inspekcijos viršininko sprendimas dėl šio straipsnio 7 dalyje nurodytų dokumentų suderinimo priimamas ne vėliau kaip per 18 mėnesių nuo visų tinkamai įformintų dokumentų gavimo dienos.\n\n18. Šio straipsnio 15, 16 ir 17 dalyse nustatyti terminai gali būti pratęsti vieną kartą ne daugiau kaip 30 dienų. Valstybinė atominės energetikos saugos inspekcija, priėmusi sprendimą pratęsti terminą, apie tai iki šio straipsnio 15–17 dalyse nustatyto termino pabaigos likus ne mažiau kaip 5 darbo dienoms pareiškėjui praneša raštu, kartu nurodydama termino pratęsimo priežastis."
    },
    {
      "provision_ref": "art33",
      "section": "33",
      "title": "33 straipsnis. Veiklos su branduolinėmis ir (arba) branduolinio kuro ciklo medžiagomis ir uždarytų radioaktyviųjų atliekų atliekynų saugos vertinimas",
      "content": "Pareiškėjas kartu su paraiškos gauti šio įstatymo 22 straipsnio 1 dalies 5, 6 ir 7 punktuose nurodytas licencijas dokumentais turi pateikti Valstybinei atominės energetikos saugos inspekcijai veiklos saugos pagrindimo ataskaitą. Reikalavimus veiklos saugos pagrindimo ataskaitai nustato Valstybinės atominės energetikos saugos inspekcijos viršininkas."
    },
    {
      "provision_ref": "art34",
      "section": "34",
      "title": "34 straipsnis. Saugos analizės ataskaitų ir kitų su branduolinės saugos įvertinimu susijusių techninių dokumentų rengimo, peržiūros ir įvertinimo tvarka",
      "content": "1. Šio įstatymo 32 ir 33 straipsniuose nurodytų dokumentų turinys, forma ir detalumas turi atitikti Valstybinės atominės energetikos saugos inspekcijos viršininko nustatytus reikalavimus, o juose pateikiama informacija turi būti išsami ir leidžianti objektyviai spręsti apie branduolinės saugos lygį.\n\n2. Saugos analizės ataskaitas ir kitus su branduolinės saugos įvertinimu susijusius dokumentus peržiūri ir įvertina Valstybinė atominės energetikos saugos inspekcija. Saugos analizės ataskaitas ir kitus su branduolinės saugos įvertinimu susijusius dokumentus, išskyrus paraiškos gauti šio įstatymo 22 straipsnio 1 ir 2 dalyse nurodytas licencijas ar leidimus dokumentus ir kitus dokumentus, kurių įvertinimo terminai nustatyti kituose šio įstatymo straipsniuose, Valstybinė atominės energetikos saugos inspekcija peržiūri, įvertina ir priima atitinkamą sprendimą dėl šių dokumentų ne vėliau kaip per 3 mėnesius nuo visų reikiamų ir tinkamai įformintų dokumentų ar informacijos, Valstybinės atominės energetikos saugos inspekcijos prašomos pateikti ar patikslinti, gavimo ir nurodytų trūkumų pašalinimo. Tais atvejais, kai dėl pateiktų dokumentų apimties ir pobūdžio būtina sudaryti komisiją, sušaukti posėdį, konsultuotis su kitomis institucijomis ar vykdyti kitas organizacines priemones, dėl kurių atsakymo pateikimo terminas gali užsitęsti ilgiau negu 3 mėnesius, Valstybinės atominės energetikos saugos inspekcijos viršininko sprendimu likus ne mažiau kaip vienam mėnesiui iki šio termino pabaigos, atsakymo pateikimo terminas gali būti pratęstas ne ilgiau kaip papildomam 3 mėnesių laikotarpiui, apie tai pareiškėjui pranešant raštu.\n\n3. Valstybinės atominės energetikos saugos inspekcijos viršininkas, kai Valstybinė atominės energetikos saugos inspekcija išnagrinėja saugos analizės ataskaitas ir kitus branduolinės saugos pagrindimo dokumentus, remdamasis šiame įstatyme ir kituose teisės aktuose nustatyta tvarka ir sąlygomis, atliktų patikrinimų rezultatais, priima sprendimą dėl branduolinės energetikos objekto ar veiklos atitikties branduolinės saugos reikalavimams.\n\nSEPTINTASIS SKYRIUS\nBRANDUOLINIŲ IR RADIOLOGINIŲ AVARIJŲ, BRANDUOLINIŲ INCIDENTŲ IR KITŲ NEĮPRASTŲJŲ ĮVYKIŲ PREVENCIJA, VALDYMAS IR AVARINĖ PARENGTIS\nPakeistas skyriaus pavadinimas:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art341",
      "section": "341",
      "title": "341 straipsnis. Branduolinių ir radiologinių avarijų padarinių apribojimas",
      "content": "1. Licencijos turėtojas turi užtikrinti, kad branduolinės energetikos objekte būtų išvengta branduolinių ir radiologinių avarijų, kurios nulemtų tokius radionuklidų išmetimus į aplinką, kuriems įvykus:\n\n1) nebūtų spėta pritaikyti sveikatos apsaugos ministro tvirtinamuose teisės aktuose nustatytų gyventojų apsaugomųjų veiksmų;\n\n2) sveikatos apsaugos ministro tvirtinamuose teisės aktuose nustatyti gyventojų apsaugomieji veiksmai būtų taikomi didelėje teritorijoje ir (arba) labai ilgai.\n\n2. Valstybinė atominės energetikos saugos inspekcija, tvirtindama teisės aktus, reglamentuojančius branduolinės energetikos objektų statybos vietos (aikštelės) vertinimą, branduolinės energetikos objektų statybą, projektavimą, pripažinimą tinkamais eksploatuoti, eksploatavimą ir eksploatavimo nutraukimą, nustato šio straipsnio 1 dalyje nurodyto tikslo įgyvendinimo kriterijus ir šio tikslo įgyvendinimo būdų techninius reikalavimus. Tvirtindama šiuos teisės aktus, Valstybinė atominės energetikos saugos inspekcija turi atsižvelgti į Europos branduolinės saugos reguliavimo institucijų grupės, Vakarų Europos šalių branduolinės saugos reguliavimo institucijų asociacijos paskelbtus leidinius ir TATENA nustatytus saugos reikalavimus.\n\n3. Šio straipsnio 1 dalyje nurodytas tikslas turi būti pasiektas:\n\n1) kituose negu radioaktyviųjų atliekų atliekynai branduolinės energetikos objektuose, kuriems šio įstatymo 22 straipsnio 1 dalies 1 arba 2 punkte nustatyta licencija yra išduota po 2014 m. rugpjūčio 14 d.;\n\n2) radioaktyviųjų atliekų atliekynuose, kuriems paraiška šio įstatymo 22 straipsnio 1 dalies 1 arba 2 punkte nustatytai licencijai gauti pateikta po 2017 m. rugpjūčio 14 d.\n\n4. Kitiems negu šio straipsnio 3 dalyje nurodytiems branduolinės energetikos objektams šio straipsnio 1 dalyje nurodytas tikslas turi būti taikomas analizuojant ir gerinant branduolinės, radiacinės ir fizinės saugos būklę ir atliekant periodinę saugos analizę ir pagrindimą.\n\nPapildyta straipsniu:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art35",
      "section": "35",
      "title": "35 straipsnis. Branduolinių ir radiologinių avarijų ir branduolinių incidentų prevencija, valdymas ir jų padarinių sušvelninimas",
      "content": "1. Projektuojant branduolinės energetikos objektus, pripažįstant tinkamais eksploatuoti ir eksploatuojant branduolinės energetikos objektus, siekiant išvengti branduolinių ir radiologinių avarijų ir branduolinių incidentų ar sušvelninti jų padarinius, turi būti taikomas pakopinės apsaugos principas, reiškiantis, kad turi būti sudarytas daugiau kaip vienas fizinis barjeras radionuklidams sulaikyti ir (arba) jonizuojančiajai spinduliuotei nuslopinti ir numatytos techninės ir (arba) organizacinės priemonės šių barjerų vientisumui užtikrinti ir žalingą jonizuojančiosios spinduliuotės poveikį švelninančios techninės ir (arba) organizacinės priemonės, taikomos tuo atveju, jeigu šie barjerai suirtų ar sumažėtų jų veiksmingumas. Pakopinės apsaugos principo taikymo reikalavimus nustato Valstybinė atominės energetikos saugos inspekcija.\n\n2. Technologijos, naudojamos projektuojant ir statant branduolinės energetikos objektą, turi atitikti pasitvirtinusią inžinerinę praktiką – technologijos turi būti pagrįstos patirtimi arba jų tinkamumas būtų nustatytas bandymais ar analize. Pasitvirtinusios inžinerinės praktikos taikymo reikalavimus nustato Valstybinė atominės energetikos saugos inspekcija.\n\n3. Parenkant branduolinės energetikos objekto statybos vietą (aikštelę), projektuojant, statant, pripažįstant tinkamu eksploatuoti, eksploatuojant branduolinės energetikos objektą ir vykdant branduolinės energetikos objekto eksploatavimo nutraukimą, turi būti užtikrinta, kad panaudojant projektinius sprendinius, technines ir organizacines priemones bus siekiama šiame objekte išvengti branduolinių ir radiologinių avarijų bei branduolinių incidentų. Su branduolinių ir radiologinių avarijų bei branduolinių incidentų prevencija susijusius branduolinės energetikos objektų projektavimo, statybos, pripažinimo tinkamais eksploatuoti, eksploatavimo ir eksploatavimo nutraukimo reikalavimus ir branduolinės saugos vertinimo kriterijus nustato Valstybinė atominės energetikos saugos inspekcija.\n\n4. Branduolinės energetikos objektuose turi būti įdiegtos techninės ir organizacinės priemonės branduolinėms ir radiologinėms avarijoms šiuose objektuose valdyti ir šių avarijų padariniams apriboti. Branduolinėms ir radiologinėms avarijoms valdyti ir šių avarijų padariniams apriboti skirtų techninių ir organizacinių priemonių reikalavimus nustato Valstybinė atominės energetikos saugos inspekcija.\n\n5. Licencijos turėtojas visais branduolinės energetikos objekto gyvavimo etapais arba kitos branduolinės energetikos srities veiklos vykdymo laikotarpiu, siekdamas užkirsti kelią branduolinėms ir (arba) radiologinėms avarijoms, branduoliniams incidentams ir kitiems neįprastiesiems įvykiams, išvengti jų pasikartojimo ir užtikrinti saugą branduolinės energetikos srityje ir toliau ją gerinti, Valstybinės atominės energetikos saugos inspekcijos nustatyta tvarka privalo nuolat analizuoti savo ir kitų asmenų, veikiančių branduolinės energetikos sektoriuje, patirtį, ja dalytis ir imtis būtinų prevencinių ir (arba) koreguojančių priemonių, užtikrinančių branduolinės saugos reikalavimų tinkamą vykdymą.\n\nStraipsnio pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art36",
      "section": "36",
      "title": "36 straipsnis. Pranešimas apie branduolines ir radiologines avarijas, branduolinius incidentus ir kitus neįprastuosius įvykius",
      "content": "1. Valstybinė atominės energetikos saugos inspekcija yra valstybės įgaliota institucija perduoti ir priimti informaciją pagal 1986 m. Konvenciją dėl ankstyvo pranešimo apie branduolinę avariją, pagal 1987 m. gruodžio 14 d. Tarybos sprendimą 87/600/Euratomas dėl Bendrijoje nustatomos skubaus pasikeitimo informacija radiologinės avarijos atveju tvarkos ir pagal tarpvalstybinius dvišalius susitarimus.\nStraipsnio dalies pakeitimai:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n2. Licencijų ir leidimų turėtojai privalo nedelsdami pranešti Valstybinei atominės energetikos saugos inspekcijai apie įvykusias branduolines ir radiologines avarijas, branduolinius incidentus ir kitus neįprastuosius įvykius. Pranešimų perdavimo tvarką nustato Valstybinė atominės energetikos saugos inspekcija.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art37",
      "section": "37",
      "title": "37 straipsnis. Neįprastųjų įvykių tyrimas ir klasifikavimas",
      "content": "1. Licencijos turėtojas neįprastuosius įvykius branduolinės energetikos objektuose ir su branduolinių ir (arba) branduolinio kuro ciklo medžiagų naudojimu susijusioje veikloje turi klasifikuoti vadovaudamasis TATENA Tarptautine branduolinių ir radiologinių įvykių skale (INES).\n\n2. Valstybinė atominės energetikos saugos inspekcija nepriklausomai nuo licencijos turėtojo analizuoja neįprastuosius įvykius ir, vadovaudamasi atlikta analize, galutinai patvirtina jų klasifikaciją.\n\n3. Licencijos turėtojai, remdamiesi neįprastųjų įvykių tyrimų rezultatais ir išvadomis, turi parengti ir įgyvendinti priemones tokiems ir panašiems įvykiams išvengti."
    },
    {
      "provision_ref": "art38",
      "section": "38",
      "title": "38 straipsnis. Avarinė parengtis",
      "content": "1. Vadovaujantis Lietuvos Respublikos civilinės saugos įstatymu, turi būti parengtas ir reguliariai tikslinamas valstybinis gyventojų apsaugos planas branduolinės ar radiologinės avarijos atveju. Šiame plane turi būti numatomos priemonės apsaugoti Lietuvos Respublikos gyventojus, jų turtą ir aplinką nuo branduolinės ar radiologinės avarijos branduolinės energetikos objektuose ir jos sukeliamų radiologinių padarinių, nesvarbu, ar radiologinio pavojaus šaltinis yra Lietuvos Respublikoje, ar už jos ribų.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n2. Rengiant šio straipsnio 1 dalyje nurodytą planą, turi dalyvauti ministerijos ir (arba) jų įgaliotos institucijos ir savivaldybių institucijos, kurios pagal kompetenciją vykdys civilinės saugos funkcijas rengiantis, gresiant ar įvykus branduolinei ar radiologinei avarijai branduolinės energetikos objektuose, jas likviduojant ar šalinant jų padarinius, ir šio įstatymo 22 straipsnio 1 dalies 1–5 punktuose nurodytų licencijų turėtojai.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n3. Vadovaudamasi licencijos turėtojų Lietuvos Respublikos branduolinės energijos įstatymo nustatyta tvarka atliktomis Lietuvos Respublikos teritorijoje esančių branduolinės energetikos objektų branduolinių ir radiologinių avarijų padarinių analizėmis ir duomenimis apie kaimyninių valstybių branduolinės energetikos objektus, Valstybinė atominės energetikos saugos inspekcija atlieka branduolinės energetikos objektų keliamo pavojaus Lietuvos Respublikai branduolinių ir radiologinių avarijų atveju įvertinimą, reikalingą valstybiniam gyventojų apsaugos planui branduolinės ar radiologinės avarijos atveju parengti.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n4. Įvykus branduolinei ar radiologinei avarijai, šio įstatymo 22 straipsnio 1 dalies 2–5 punktuose nurodytos licencijos turėtojas turi dalyvauti vykdant valstybinį gyventojų apsaugos planą branduolinės ar radiologinės avarijos atveju, teikti šiame plane nurodytą informaciją šiame plane nurodytoms institucijoms.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n5. Avarinės parengties planai turi būti parengti visuose branduolinės energetikos objektuose ir galioti (su atitinkamais pakeitimais) iki šių objektų eksploatavimo nutraukimo pabaigos, išskyrus radioaktyviųjų atliekų atliekynus, kurių avarinės parengties planai turi galioti iki uždarytų radioaktyviųjų atliekų atliekynų priežiūros pabaigos. Šie planai turi būti ne rečiau kaip kartą per metus išbandomi rengiant mokymus ir pratybas. Valstybinė atominės energetikos saugos inspekcija nustato specialiuosius reikalavimus avarinei parengčiai ir derina avarinės parengties planus. Branduolinės energetikos objektų avarinės parengties planus tvirtina licencijos turėtojas.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n6. Pareiškėjas kartu su kitais paraiškos gauti šio įstatymo 22 straipsnio 1 dalies 1 ir 3 punktuose nurodytas licencijas dokumentais, turi pateikti Valstybinei atominės energetikos saugos inspekcijai pirminį avarinės parengties planą.\nStraipsnio dalies numeracijos pakeitimas:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n7. Pareiškėjas kartu su kitais paraiškos gauti šio įstatymo 22 straipsnio 1 dalies 2 punkte nurodytą licenciją arba šio įstatymo 22 straipsnio 2 dalies 2 ir 3 punktuose nurodytus leidimus dokumentais turi pateikti Valstybinei atominės energetikos saugos inspekcijai galutinį avarinės parengties planą.\nStraipsnio dalies numeracijos pakeitimas:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n8. Pareiškėjas, siekiantis gauti šio įstatymo 22 straipsnio 1 dalies 2 punkte nurodytą licenciją, ir licencijos turėtojas, siekiantis gauti šio įstatymo 22 straipsnio 2 dalies 2 ir 3 punktuose nurodytus leidimus, turi pateikti informaciją, patvirtinančią, kad avarinės parengties planai yra tinkamai išbandyti. Šių bandymų tvarką nustato Valstybinė atominės energetikos saugos inspekcija.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n9. Šio įstatymo 22 straipsnio 1 dalies 2, 3 ir 4 punktuose nurodytų licencijų turėtojai, parengę ar patikslinę branduolinės energetikos objekto galutinį avarinės parengties planą, ir šio įstatymo 22 straipsnio 1 dalies 5 punkte nurodytos licencijos turėtojai, parengę ar patikslinę avarinės parengties planą, per 30 dienų nuo jų parengimo ar patikslinimo dienos privalo informuoti šio objekto sanitarinės apsaugos zonoje veiklą vykdančius ūkio subjektus apie branduolinės energetikos objekto avarinės parengties plane numatytas priemones, galinčias turėti įtakos įprastinėms jų veiklos sąlygoms.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\nAŠTUNTASIS SKYRIUS\nINFORMACIJOS TEIKIMAS"
    },
    {
      "provision_ref": "art39",
      "section": "39",
      "title": "39 straipsnis. Informacijos teikimo visuomenei ir kitiems suinteresuotiems asmenims privalomumas",
      "content": "1. Valstybinė atominės energetikos saugos inspekcija ir šio įstatymo 22 straipsnio 1 dalyje nurodytų licencijų turėtojai suinteresuotiems asmenims jų prašymu arba savo iniciatyva teikia turimą su branduoline, radiacine ir fizine sauga bei su tarptautiniais branduolinio ginklo neplatinimo įsipareigojimais susijusią informaciją, jeigu ši informacija nėra pripažįstama kaip neteiktina šio įstatymo 391 straipsnio 10 dalyje arba kituose įstatymuose nurodytais pagrindais. Kai yra suinteresuoto asmens prašymas, informacija turi būti pateikiama ne vėliau kaip per 20 darbo dienų nuo prašymo gavimo dienos, išskyrus šio straipsnio 4 ir 6 dalyse nurodytus atvejus. Jeigu prašoma daug ar sudėtingos informacijos, šis terminas gali būti pratęsiamas dar iki 20 darbo dienų, apie tai ne vėliau kaip kitą darbo dieną raštu pranešama prašymą pateikusiam asmeniui ir nurodomos termino pratęsimo priežastys. Jeigu pateikęs prašymą asmuo paprašo patikslinti ar papildyti prašymą, informacijos pateikimo terminas skaičiuojamas nuo patikslinto ar papildyto prašymo gavimo dienos.\n\n2. Valstybinė atominės energetikos saugos inspekcija ir šio įstatymo 22 straipsnio 1 dalyje nurodytų licencijų turėtojai privalo informuoti valstybės ir savivaldybių institucijas ir įstaigas, visuomenę ir asmenis, kurių ūkinė komercinė veikla yra tiesiogiai susijusi su licencijų turėtojų vykdoma licencijuojama veikla, apie branduolinės, radiacinės ir fizinės saugos užtikrinimo būklę ne rečiau kaip kartą per metus visuomenės informavimo priemonėse ir (arba) savo interneto svetainėje viešai paskelbdami informaciją apie savo veiklą. Valstybinė atominės energetikos saugos inspekcija taip pat ne rečiau kaip kartą per trejus metus organizuoja susitikimus su savivaldybių institucijomis, įstaigomis, visuomene ir kitais asmenimis branduolinės energetikos objekto kaimynystėje, siekdama juos informuoti apie šio objekto branduolinės, radiacinės ir fizinės saugos būklę. Valstybinė atominės energetikos saugos inspekcija ne rečiau kaip kartą per metus visuomenės informavimo priemonėse ir (ar) savo interneto svetainėje paskelbia pranešimus apie ūkio subjektų, kurių veiklos priežiūrą vadovaudamasi šiuo ir kitais įstatymais vykdo Valstybinė atominės energetikos saugos inspekcija, veiklos priežiūros vykdymo rezultatus.\n\n3. Šio įstatymo 22 straipsnio 1 dalies 2 punkte nurodytos licencijos turėtojai ir šio įstatymo 22 straipsnio 2 dalies 1, 2 ir 4 punktuose nurodytų leidimų turėtojai turi pateikti savo darbuotojams, kitiems asmenims, teisėtai esantiems branduolinės energetikos objekto aikštelėje, šią informaciją apie esamas branduolinės energetikos objekto eksploatavimo sąlygas ir esamų branduolinės energetikos objekto eksploatavimo sąlygų atitiktį normalaus eksploatavimo sąlygoms:\n\n1) informaciją apie radiologines sąlygas branduolinės energetikos objekto aikštelėje ir patalpose, kuriose numatoma, kad šie asmenys dirbs ar lankysis, ir (arba) jų atitiktį teisės aktų bei branduolinės saugos normatyvinių techninių dokumentų, reglamentuojančių radiacinę saugą branduolinės energetikos objektuose, reikalavimams;\n\n2) informaciją apie esamus nukrypimus nuo normalaus eksploatavimo sąlygų, jeigu jie gali turėti įtakos šių asmenų sveikatai.\n\n4. Šio straipsnio 3 dalyje nurodyta informacija turi būti pateikta šio straipsnio 3 dalyje nurodytiems asmenims arba šiems asmenims turi būti sudaryta galimybė su tokia informacija susipažinti kiekvieną kartą prieš jiems patenkant į branduolinės energetikos objekto aikštelę.\n\n5. Šio įstatymo 22 straipsnio 1 dalies 2 punkte nurodytos licencijos turėtojai ir šio įstatymo 22 straipsnio 2 dalies 1, 2 ir 4 punktuose nurodytų leidimų turėtojai turi pateikti visuomenei šią informaciją apie esamas branduolinės energetikos objekto eksploatavimo sąlygas ir jų atitiktį normalaus eksploatavimo sąlygoms:\n\n1) radiologines sąlygas branduolinės energetikos objekto aikštelėje bei objekte ir (arba) jų atitiktį teisės aktų bei branduolinės saugos normatyvinių techninių dokumentų, reglamentuojančių radiacinę saugą branduolinės energetikos objektuose, reikalavimams;\n\n2) radionuklidų išmetimą į aplinką iš branduolinės energetikos objekto ir (arba) šio išmetimo atitiktį teisės aktų bei branduolinės saugos normatyvinių techninių dokumentų, reglamentuojančių leistiną radionuklidų išmetimą į aplinką iš branduolinės energetikos objektų, reikalavimams;\n\n3) esamus nukrypimus nuo normalaus eksploatavimo sąlygų, jeigu jie gali kelti pavojų žmonių sveikatai ir saugumui, jų turtui ir aplinkai.\n\n6. Šio straipsnio 5 dalyje nurodyta informacija turi būti paskelbta visuomenės informavimo priemonėse ir (arba) šio straipsnio 5 dalyje nurodyto licencijos ar leidimo turėtojo interneto svetainėje. Kai yra suinteresuoto asmens prašymas, informacija turi būti pateikta ne vėliau kaip per vieną darbo dieną gavus prašymą ją pateikti.\n\nStraipsnio pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art391",
      "section": "391",
      "title": "391 straipsnis. Visuomenės dalyvavimas priimant sprendimus branduolinės energetikos srityje",
      "content": "1. Visuomenė, kuri šiame straipsnyje suprantama kaip vienas arba daugiau fizinių ir (arba) juridinių asmenų, jų asociacijos, organizacijos arba grupės, turi teisę šiame straipsnyje nurodyta tvarka dalyvauti priimant šiuos sprendimus branduolinės energetikos srityje:\n\n1) sprendimus dėl branduolinės energetikos objektų statybos vietos (aikštelės) vertinimo ataskaitos suderinimo;\n\n2) sprendimus dėl šio įstatymo 22 straipsnio 1 dalies 1–5 punktuose nurodytų licencijų išdavimo;\n\n3) sprendimus dėl leidimų, nurodytų šio įstatymo 22 straipsnio 2 dalies 1 punkte, išdavimo šio įstatymo 22 straipsnio 1 dalies 3 punkte nurodytų licencijų turėtojams;\n\n4) sprendimus dėl leidimų, nurodytų šio įstatymo 22 straipsnio 2 dalies 2 punkte, išdavimo šio įstatymo 22 straipsnio 1 dalies 3 punkte nurodytų licencijų turėtojams;\n\n5) sprendimus dėl licencijos, nurodytos šio įstatymo 22 straipsnio 1 dalies 4 punkte, galiojimo panaikinimo.\nPapildyta straipsnio punktu:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n2. Dėl kitų Valstybinės atominės energetikos saugos inspekcijos ir kitų institucijų ar įstaigų sprendimų, priimamų vadovaujantis šiuo įstatymu, Branduolinės energijos įstatymu ir Radioaktyviųjų atliekų tvarkymo įstatymu, visuomenė turi teisę gauti informaciją vadovaudamasi kitais valstybės institucijų informacijos teikimą reglamentuojančiais teisės aktais, tačiau teikiant informaciją dėl tokių sprendimų mutatis mutandis taikomi šio straipsnio 10 ir 11 dalyse nurodyti apribojimai.\n\n3. Visuomenės dalyvavimo priimant sprendimus branduolinės energetikos srityje procesą sudaro:\n\n1) informacijos teikimas visuomenei apie šio straipsnio 1 dalyje nurodytų procesų pradžią;\n\n2) visuomenės susipažinimas su šio straipsnio 1 dalyje nurodytiems sprendimams priimti reikalingais dokumentais;\n\n3) visuomenės susipažinimas su šio straipsnio 1 dalyje nurodytų sprendimų projektais;\n\n4) visuomenės komentarų, informacijos, analizių arba nuomonių (toliau – pasiūlymai) teikimas dėl šios dalies 2 punkte nurodytų dokumentų ir 3 punkte nurodytų sprendimų projektų;\n\n5) šio straipsnio 1 dalyje nurodytiems sprendimams priimti reikalingų dokumentų arba šio straipsnio 1 dalyje nurodytų sprendimų galutinių projektų viešas svarstymas.\n\n4. Visuomenė turi teisę susipažinti su šio straipsnio 1 dalyje nurodytiems sprendimams priimti reikalingais dokumentais, išskyrus dokumentus ir juose esančią informaciją, kuriuos teikti draudžia įstatymai, ir pateikti pasiūlymus ūkio subjektui per vieną mėnesį po informacijos pateikimo visuomenei apie šio straipsnio 1 dalyje nurodytų procesų pradžią, o tais atvejais, kai dokumentai, reikalingi šio straipsnio 1 dalyje nurodytiems sprendimams priimti, pateikiami vėliau negu šio straipsnio 1 dalyje nurodytų procesų pradžioje, dėl šių dokumentų pateikti pasiūlymus ūkio subjektui per vieną mėnesį po informacijos apie dokumentų pateikimą Valstybinei atominės energetikos saugos inspekcijai paskelbimo. Šį supažindinimą organizuoja ūkio subjektas šio straipsnio 9 dalyje nurodyta tvarka. Savivaldybės, kurios teritorijoje planuojama vykdyti su šio straipsnio 1 dalyje nurodytais sprendimais susijusi veikla, institucija ūkio subjektui jo prašymu neatlygintinai suteikia patalpas, reikalingas ūkio subjektui įgyvendinti visuomenės supažindinimo su šioje dalyje nurodytais dokumentais pareigą.\n\n5. Valstybinė atominės energetikos saugos inspekcija viešai informuoja apie tai, kad yra parengtas sprendimo, nurodyto šio straipsnio 1 dalyje, projektas ir leidžia su šiuo projektu ir dokumentais, pateiktais sprendimui priimti, susipažinti ir raštu pateikti dėl jo pasiūlymus ne vėliau negu likus:\n\n1) 3 mėnesiams iki šio straipsnio 1 dalies 1 punkte nurodytiems sprendimams priimti šio įstatymo 32 straipsnio 15 dalyje nustatyto termino pabaigos;\n\n2) 5 mėnesiams iki sprendimams dėl šio įstatymo 22 straipsnio 1 dalies 1, 2, 3 ir 4 punktuose nurodytų licencijų priimti šio įstatymo 25 straipsnio 16 dalyje nustatyto termino pabaigos;\n\n3) 5 mėnesiams iki sprendimui dėl šio įstatymo 22 straipsnio 1 dalies 5 punkte nurodytos licencijos priimti šio įstatymo 25 straipsnio 17 dalyje nustatyto termino pabaigos;\n\n4) 2 mėnesiams iki šio straipsnio 1 dalies 3 ir 4 punktuose nurodytiems sprendimams priimti, kai dėl jų kreipiasi šio įstatymo 22 straipsnio 1 dalies 3 punkte nurodytos licencijos turėtojas, šio įstatymo 26 straipsnio 7 dalyje nustatyto termino pabaigos;\n\n5) 2 mėnesiams iki šio straipsnio 1 dalies 5 punkte nurodytiems sprendimams priimti šio įstatymo 34 straipsnio 2 dalyje nustatyto termino pabaigos.\nPapildyta straipsnio punktu:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n6. Visuomenė turi teisę susipažinti su sprendimo projektu ir raštu pateikti pasiūlymus Valstybinei atominės energetikos saugos inspekcijai:\n\n1) dėl šio straipsnio 1 dalies 1 ir 2 punktuose nurodytų sprendimų projektų – per 2 mėnesius nuo šio straipsnio 5 dalyje nurodyto informavimo;\n\n2) dėl šio straipsnio 1 dalies 3 ir 4 punktuose nurodytų sprendimų projektų – per vieną mėnesį nuo šio straipsnio 5 dalyje nurodyto informavimo;\n\n3) dėl šio straipsnio 1 dalies 5 punkte nurodytų sprendimų projektų – per 14 darbo dienų nuo šio straipsnio 5 dalyje nurodyto informavimo.\nPapildyta straipsnio punktu:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n7. Visi visuomenės pateikti pasiūlymai turi būti įvertinti. Informaciją dėl to, kaip yra įvertinti pasiūlymai, kartu nurodant ir argumentus, jeigu į pasiūlymus nebuvo atsižvelgta arba atsižvelgta iš dalies, ūkio subjektas visuomenės atstovams, pateikusiems pasiūlymus ūkio subjektui, pateikia raštu, o Valstybinė atominės energetikos saugos inspekcija paskelbia kartu su galutiniu sprendimu.\n\n8. Šio straipsnio 1 dalyje nurodytiems sprendimams priimti reikalingų dokumentų ir šio straipsnio 1 dalyje nurodytų sprendimų galutinių projektų viešas svarstymas nėra privalomas. Viešas svarstymas gali būti organizuojamas ūkio subjekto (dėl šio straipsnio 1 dalyje nurodytiems sprendimams priimti reikalingų dokumentų) ar Valstybinės atominės energetikos saugos inspekcijos (dėl šio straipsnio 1 dalyje nurodytų sprendimų galutinių projektų) iniciatyva, kai yra daug pasiūlymų, siekiant suteikti visuomenei galimybę efektyviau ir operatyviau susipažinti su informacija, susijusia su šio straipsnio 1 dalyje nurodytais sprendimais. Viešo svarstymo metu pristatomas šioje dalyje nurodytų dokumentų turinys, aptariami gauti pasiūlymai, paaiškinama, kodėl ir į kokius pasiūlymus bus neatsižvelgiama, išklausomi papildomi pasiūlymai. Viešas svarstymas organizuojamas jį inicijavusio subjekto lėšomis.\n\n9. Visuomenės dalyvavimo priimant sprendimus branduolinės energetikos srityje procedūrų organizavimo tvarką nustato Valstybinė atominės energetikos saugos inspekcija.\n\n10. Visuomenei jos dalyvavimo priimant sprendimus branduolinės energetikos srityje proceso metu neteikiama informacija, kurios teikimui netaikomos Lietuvos Respublikos teisės gauti informaciją iš valstybės ir savivaldybių institucijų ir įstaigų įstatymo nuostatos, išskyrus:\n\n1) informaciją, sudarančią komercinę paslaptį, jeigu ši informacija yra susijusi su radionuklidų išmetimu į aplinką, turinčiu įtakos aplinkos apsaugai;\n\n2) asmens vardą, pavardę ir pareigas tais atvejais, kai paraiškos dokumentuose ši informacija pateikiama nurodant, kas pasirašė, vizavo ar suderino teikiamą dokumentą, ir kai vardas, pavardė ir pareigos nurodomi teikiant informaciją apie paskyrimą vykdyti funkcijas, kai dėl tokio paskyrimo būtina informuoti Valstybinę atominės energetikos saugos inspekciją vadovaujantis jos teisės aktais.\n\n11. Prašymas suteikti informaciją visuomenės dalyvavimo priimant sprendimus branduolinės energetikos srityje priėmimo proceso metu nenagrinėjamas ir apie nenagrinėjimo priežastis prašymo teikėjas informuojamas Viešojo administravimo įstatyme nurodytais atvejais ir jeigu:\n\n1) Valstybinė atominės energetikos saugos inspekcija ar kitos institucijos, ar įstaigos, dalyvaujančios priimant šio straipsnio 1 dalyje nurodytus sprendimus, neturi prašomos informacijos;\n\n2) prašymas yra susijęs su rengiama (negalutine) informacija, išskyrus informaciją, nurodytą šio straipsnio 3 dalies 3 punkte.\n\nPapildyta straipsniu:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art40",
      "section": "40",
      "title": "40 straipsnis. Duomenų Valstybės jonizuojančiosios spinduliuotės šaltinių ir darbuotojų apšvitos registrui teikimas",
      "content": "Licencijos, nurodytos šio įstatymo 22 straipsnio 1 dalies 1–4 punktuose, turėtojas privalo teisės aktų nustatyta tvarka teikti duomenis apie branduolinės energetikos objekte turimus jonizuojančiosios spinduliuotės šaltinius ir darbuotojus, dirbančius su jonizuojančiosios spinduliuotės šaltiniais, Valstybės jonizuojančiosios spinduliuotės šaltinių ir darbuotojų apšvitos registrui."
    },
    {
      "provision_ref": "art41",
      "section": "41",
      "title": "41 straipsnis. Skubi informacija",
      "content": "1. Įvykus branduolinei ar radiologinei avarijai ar branduoliniam incidentui branduolinės energetikos objekte, taip pat branduolinei avarijai, radiologinei avarijai ar branduoliniam incidentui, susijusiam su branduolinių ir (ar) branduolinio kuro ciklo medžiagų naudojimu, atitinkamos licencijos turėtojas privalo nedelsdamas pateikti informaciją avarinės parengties planuose nustatyta tvarka.\n\n2. Valstybinė atominės energetikos saugos inspekcija teikia skubią informaciją Lietuvos Respublikos, tarptautinių teisės aktų, tarptautinių sutarčių ir (ar) sutarčių tarp Valstybinės atominės energetikos saugos inspekcijos ir kitų valstybių institucijų nustatyta tvarka kaimynystėje esančių Europos Sąjungos valstybių narių branduolinės saugos priežiūros ir kitoms suinteresuotoms institucijoms, kitoms Europos Sąjungos valstybėms narėms, kitoms valstybėms ir tarptautinėms organizacijoms apie branduolinės avarijos, radiologinės avarijos branduolinės energetikos objekte, radiologinės avarijos, įvykusios vykdant branduolinės energetikos srities veiklą su jonizuojančiosios spinduliuotės šaltiniais, ar branduolinio incidento faktą, šių neįprastųjų įvykių technines aplinkybes, šių neįprastųjų įvykių padarinius ir padarinių likvidavimo eigą, taip pat prognozuojamą arba nustatytą branduolinės ar radiologinės avarijos ar branduolinio incidento klasę pagal INES skalę ir rekomenduojamus gyventojų apsaugomuosius veiksmus.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art42",
      "section": "42",
      "title": "42 straipsnis. Ataskaitos",
      "content": "1. Valstybinė atominės energetikos saugos inspekcija viešai ir reguliariai skelbia informaciją apie branduolinės saugos būklę Lietuvos Respublikoje.\n\n2. Licencijos, nurodytos šio įstatymo 22 straipsnio 1 dalies 1–5 punktuose, turėtojas ne rečiau kaip kartą per metus privalo viešai paskelbti informaciją apie branduolinės saugos būklę atitinkamame objekte.\n\n3. Šio įstatymo 22 straipsnio 1 dalies 1–5 punktuose nurodytų licencijų turėtojai kartą per metus teikia Valstybinei atominės energetikos saugos inspekcijai ataskaitą apie branduolinės, radiacinės ir fizinės saugos užtikrinimą vykdant licencijuojamą ir leidimais reguliuojamą veiklą. Šios ataskaitos turinį ir pateikimo tvarką nustato Valstybinė atominės energetikos saugos inspekcija.\nPapildyta straipsnio dalimi:\nNr. XIII-655, 2017-09-28, paskelbta TAR 2017-10-09, i. k. 2017-16012\n\nDEVINTASIS SKYRIUS\nBRANDUOLINĖS SAUGOS MOKSLINĖ-TECHNINĖ PARAMA"
    },
    {
      "provision_ref": "art43",
      "section": "43",
      "title": "43 straipsnis. Branduolinės saugos mokslinės-techninės paramos paskirtis",
      "content": "Branduolinės saugos mokslinės-techninės paramos sistemos paskirtis – padėti Valstybinei atominės energetikos saugos inspekcijai atlikti jai pavestas reglamentavimo ir priežiūros funkcijas ir licencijų turėtojams užtikrinti ir gerinti branduolinę saugą. Ši parama gali būti teikiama teikiant konsultacijas, projektuojant, konstruojant, atliekant mokslo tiriamuosius, ekspertinius ir kitus darbus, kuriems atlikti reikalinga aukšta mokslinė-techninė kvalifikacija, kompetencija, specialiosios žinios ir įgūdžiai."
    },
    {
      "provision_ref": "art44",
      "section": "44",
      "title": "44 straipsnis. Branduolinės saugos mokslinės-techninės paramos sistema",
      "content": "Branduolinės saugos mokslinės-techninės paramos sistemą sudaro:\n\n1) studijų, mokslo tiriamųjų, projektavimo ir konstravimo, konsultavimo ir kitą veiklą vykdančios Lietuvos Respublikos ir užsienio valstybių įstaigos ir kiti juridiniai asmenys – mokslinės-techninės paramos organizacijos (toliau – MTPO), turinčios būtiną mokslinę-techninę kvalifikaciją, kompetenciją, specialiųjų žinių ir įgūdžių branduolinės saugos užtikrinimo, reglamentavimo ir priežiūros srityse;\n\n2) ekspertai, konsultantai, turintys būtiną mokslinę-techninę kvalifikaciją, kompetenciją, specialiųjų žinių ir įgūdžių branduolinės saugos užtikrinimo, gerinimo, reglamentavimo ir priežiūros srityje."
    },
    {
      "provision_ref": "art45",
      "section": "45",
      "title": "45 straipsnis. Branduolinės saugos mokslinės-techninės paramos sistemos veiklos principai",
      "content": "Parenkant konkrečius darbų vykdytojus, turi būti užtikrintas darbų vykdytojų nešališkumo principas. MTPO arba ekspertai, konsultantai, dalyvavę rengiant branduolinės energetikos objektų projekto dokumentus arba branduolinei saugai vertinti reikalingus pareiškėjo dokumentus licencijai gauti ar licencijos turėtojo užsakymu, negali dalyvauti vykdant tų pačių dokumentų peržiūrą ir įvertinimą. Apie šio reikalavimo įvykdymą ir savo nešališkumą MTPO ir ekspertai, konsultantai privalo deklaruoti jų parinkimo, vykdomo teisės aktų nustatyta tvarka, metu.\n\nDEŠIMTASIS SKYRIUS\nATSAKOMYBĖ UŽ ŠIO ĮSTATYMO PAŽEIDIMUS"
    },
    {
      "provision_ref": "art46",
      "section": "46",
      "title": "46 straipsnis. Atsakomybės teisiniai pagrindai",
      "content": "Asmenys, nesilaikantys, nevykdantys ar pažeidę šį įstatymą ir kitus branduolinę saugą reglamentuojančius teisės aktus, atsako šio įstatymo ir kitų teisės aktų nustatyta tvarka."
    },
    {
      "provision_ref": "art47",
      "section": "47",
      "title": "47 straipsnis. Baudos",
      "content": "1. Juridiniam asmeniui, kuris nesilaiko šiame įstatyme ir kituose teisės aktuose nustatytų branduolinės saugos, radiacinės saugos vykdant branduolinės energetikos srities veiklą su jonizuojančiosios spinduliuotės šaltiniais, fizinės saugos reikalavimų ir dėl to yra pažeidžiami radionuklidus sulaikantys ir (ar) jonizuojančiąją spinduliuotę slopinantys barjerai ir (ar) į aplinką išmetamų radionuklidų aktyvumas viršija nustatytas normas, ir (ar) darbuotojų apšvitos dozės viršija nustatytas normas, taip pat kuris nesilaiko reikalavimų, atsirandančių dėl Lietuvos Respublikos prisiimtų tarptautinių branduolinio ginklo neplatinimo įsipareigojimų, ir tai yra susiję su dideliais branduolinių medžiagų kiekiais, apibrėžtais TATENA, Valstybinės atominės energetikos saugos inspekcijos viršininkas  turi teisę skirti baudą nuo 0,75 procento iki 3 procentų bendrųjų metinių pajamų, gaunamų iš atitinkamos licencijuojamos veiklos. Jeigu 3 procentai juridinio asmens bendrųjų metinių pajamų, gaunamų iš licencijuojamos veiklos, yra mažiau negu 144 810 (vienas šimtas keturiasdešimt keturi tūkstančiai aštuoni šimtai dešimt) eurų arba tokios veiklos mastą apskaičiuoti yra sunku ar neįmanoma, Valstybinės atominės energetikos saugos inspekcijos viršininkas turi teisę skirti baudą nuo 36 202 (trisdešimt šešių tūkstančių dviejų šimtų dviejų) iki 144 810 (vieno šimto keturiasdešimt keturių tūkstančių aštuonių šimtų dešimties) eurų.\n\n2. Juridiniam asmeniui, padariusiam pakartotinį šio straipsnio 1 dalyje nurodytą pažeidimą, Valstybinės atominės energetikos saugos inspekcijos viršininkas turi teisę skirti baudą nuo 1,25 procento iki 5 procentų bendrųjų metinių pajamų, gaunamų iš atitinkamos licencijuojamos veiklos. Jeigu 5 procentai juridinio asmens bendrųjų metinių pajamų, gaunamų iš licencijuojamos veiklos, yra mažiau negu 289 620 (du šimtai aštuoniasdešimt devyni tūkstančiai šeši šimtai dvidešimt) eurų arba tokios veiklos mastą apskaičiuoti sunku ar neįmanoma, Valstybinės atominės energetikos saugos inspekcijos viršininkas turi teisę skirti baudą nuo 72 405 (septyniasdešimt dviejų tūkstančių keturių šimtų penkių) iki 289 620 (dviejų šimtų aštuoniasdešimt devynių tūkstančių šešių šimtų dvidešimties) eurų. Pakartotiniu pažeidimu laikomas tos pačios teisės normos pažeidimas, padarytas pakartotinai per vienus metus nuo baudos paskyrimo.\n\n3. Juridiniam asmeniui kartu su šio straipsnio 1 ir 2 dalyse nustatytomis baudomis Valstybinės atominės energetikos saugos inspekcijos nustatyta tvarka teikiami privalomi vykdyti nurodymai, nurodyti šio įstatymo 6 straipsnio 2 ir 3 dalyse, kai pažeidimas atitinka ir 6 straipsnio 2 ar 3 dalyje nurodytus kriterijus.\n\nStraipsnio pakeitimai:\nNr. XII-1175, 2014-09-25, paskelbta TAR 2014-10-03, i. k. 2014-13572\nNr. XIII-288, 2017-04-20, paskelbta TAR 2017-05-02, i. k. 2017-07283"
    },
    {
      "provision_ref": "art48",
      "section": "48",
      "title": "48 straipsnis. Pažeidimų tyrimo, baudų skyrimo ir vykdymo tvarka",
      "content": "1. Baudų, nurodytų šio įstatymo 47 straipsnio 1 ir 2 dalyse, skyrimą inicijuoja Valstybinės atominės energetikos saugos inspekcijos darbuotojas, nustatęs pažeidimo požymių turinčią veiką, surašydamas tarnybinį pranešimą Valstybinės atominės energetikos saugos inspekcijos viršininkui apie pažeidimo požymių turinčią veiką su siūlymu pradėti galimo pažeidimo tyrimą. Valstybinės atominės energetikos saugos inspekcijos viršininkas, atsižvelgdamas į tarnybiniame pranešime nurodytas galimo pažeidimo aplinkybes ir kitas su galimu pažeidimu susijusias objektyvias aplinkybes, ne vėliau kaip per 3 darbo dienas nuo tarnybinio pranešimo gavimo dienos priima sprendimą pradėti galimo pažeidimo tyrimą arba atmesti siūlymą dėl galimo pažeidimo tyrimo pradėjimo. Ne vėliau kaip kitą darbo dieną po to, kai priimamas sprendimas pradėti galimo pažeidimo tyrimą, juridiniam asmeniui išsiunčiama šio sprendimo kopija.\n\n2. Galimo pažeidimo tyrimas turi būti baigtas ne vėliau kaip per 30 darbo dienų nuo sprendimo pradėti galimo pažeidimo tyrimą priėmimo dienos.\n\n3. Valstybinės atominės energetikos saugos inspekcijos įgalioti darbuotojai, atlikdami galimo pažeidimo tyrimą, turi šio įstatymo 12 straipsnio 2 dalyje nurodytas teises.\n\n4. Valstybinės atominės energetikos saugos inspekcijos įgalioti darbuotojai, prieš atlikdami galimo pažeidimo tyrimo veiksmus, turi juridiniam asmeniui pateikti Valstybinės atominės energetikos saugos inspekcijos viršininko išduotą dokumentą, patvirtinantį jų įgaliojimus, tyrimo tikslus ir terminus.\n\n5. Valstybinės atominės energetikos saugos inspekcijos įgalioti darbuotojai galimo pažeidimo tyrimo veiksmus įformina raštu. Šių dokumentų formą ir pildymo tvarką nustato Valstybinės atominės energetikos saugos inspekcijos viršininkas.\n\n6. Baigę galimo pažeidimo tyrimą, ne vėliau kaip iki šio straipsnio 2 dalyje nurodyto termino pabaigos, jį atlikę Valstybinės atominės energetikos saugos inspekcijos įgalioti darbuotojai surašo tarnybinį pranešimą Valstybinės atominės energetikos saugos inspekcijos viršininkui ir prideda susijusius dokumentus bei kitus surinktus įrodymus.\n\n7. Valstybinės atominės energetikos saugos inspekcijos viršininkas priima sprendimą pradėti galimo pažeidimo bylos nagrinėjimą ir tam sudaro komisiją. Valstybinės atominės energetikos saugos inspekcijos viršininkas priima sprendimą tyrimą nutraukti, jeigu tyrimo metu paaiškėja, kad teisės pažeidimo nėra. Šioje dalyje nurodyti sprendimai priimami ne vėliau kaip per 3 darbo dienas nuo šio straipsnio 6 dalyje nurodytų dokumentų gavimo dienos.\n\n8. Komisijos posėdis dėl galimo pažeidimo bylos nagrinėjimo turi būti surengtas ne anksčiau kaip po 20 darbo dienų ir ne vėliau kaip per 30 darbo dienų nuo sprendimo sudaryti komisiją priėmimo dienos.\n\n9. Ne vėliau kaip kitą darbo dieną po to, kai priimamas sprendimas sudaryti komisiją, juridiniam asmeniui išsiunčiamas kvietimas į komisijos posėdį. Šiame kvietime pranešama apie galimą šio įstatymo 47 straipsnio 1 ar 2 dalyje nurodytą pažeidimą, nurodoma galimo pažeidimo esmė, įvardijama galimai pažeisto įstatymo ar kito teisės akto nuostata, nurodoma informacija apie komisijos posėdį (data, laikas ir vieta) ir apie Valstybinės atominės energetikos saugos inspekcijos tyrimo metu surinktus įrodymus, kuriais grindžiamas galimas pažeidimas, bei kitą surinktą medžiagą, su kuria juridinis asmuo gali susipažinti šio straipsnio 12 dalyje nurodyta tvarka. Atsakingai valstybės institucijai, prižiūrinčiai priskirtą sritį, ir (ar) kitam subjektui, raštu pateikusiam informaciją apie galimą pažeidimą (jeigu tokia informacija buvo pateikta), ne vėliau kaip kitą darbo dieną po to, kai priimamas sprendimas sudaryti komisiją, išsiunčiamas kvietimas į komisijos posėdį. Šiame kvietime pranešama apie galimą šio įstatymo 47 straipsnio 1 ar 2 dalyje nurodytą pažeidimą, nurodoma galimo pažeidimo esmė, įvardijama galimai pažeisto įstatymo ar kito teisės akto nuostata ir nurodoma informacija apie komisijos posėdį (data, laikas ir vieta).\n\n10. Juridinis asmuo, kuriam ketinama skirti baudą, bet kuriuo galimo pažeidimo tyrimo ar galimo pažeidimo bylos nagrinėjimo momentu gali pateikti turimus įrodymus, susijusius su nustatytu galimu pažeidimu, įrodančius, kad pažeidimas nebuvo padarytas, patvirtinančius lengvinančias aplinkybes, ar kitus reikalingus įrodymus bei paaiškinimus, teikti prašymus.\n\n11. Juridinis asmuo, kuriam ketinama skirti baudą ar bauda yra paskirta, ir kiti suinteresuoti asmenys turi teisę susipažinti su Valstybinės atominės energetikos saugos inspekcijos surinkta medžiaga, išskyrus medžiagą, kuri yra valstybės, tarnybos ar komercinė paslaptis, bet kuriuo momentu nuo galimo pažeidimo tyrimo pradžios iki sprendimo dėl baudos skyrimo ar neskyrimo įsigaliojimo dienos. Laikoma, kad juridinis asmuo susipažino su Valstybinės atominės energetikos saugos inspekcijos surinkta medžiaga po to, kai ši medžiaga buvo jam pateikta.\n\n12. Komisijos posėdyje dėl galimo pažeidimo bylos nagrinėjimo gali dalyvauti ir savo paaiškinimus pateikti juridinio asmens, kuriam ketinama skirti baudą, atstovai ir kiti suinteresuoti asmenys, taip pat asmenys, kurių dalyvavimas reikalingas klausimui dėl baudos skyrimo tinkamai išnagrinėti (liudytojai, ekspertai, specialistai ar kiti asmenys). Jeigu posėdyje apklausiami liudytojai, ekspertai, specialistai ar kiti asmenys, juridiniam asmeniui suteikiama teisė apklausti juos, taip pat siūlyti savo liudytojus, ekspertus, specialistus ar kitus asmenis, teikti kitus įrodymus. Juridinio asmens, kuriam ketinama skirti baudą, atstovams neatvykus į posėdį, galimo pažeidimo bylos nagrinėjimas galimas tik tada, kai šiam juridiniam asmeniui tinkamai pranešta apie posėdžio datą, laiką ir vietą ir jis iki komisijos posėdžio nepateikia dokumentų, pateisinančių savo neatvykimą (atostogos, komandiruotė, kitoks užimtumas ir kiti panašūs atvejai nelaikomi svarbiomis neatvykimą pateisinančiomis priežastimis, taip pat svarbiomis priežastimis paprastai nelaikomas neatvykimas dėl ligos ir proceso šalies atstovo užimtumas kitose bylose). Tinkamu pranešimu laikomas šaukimas, išsiųstas registruotu laišku Juridinių asmenų registre nurodytu buveinės adresu, išskyrus atvejus, kai juridinis asmuo rašytiniu pranešimu arba prašymu nurodo kitą korespondencijos įteikimo adresą, arba šaukimas, išsiųstas Juridinių asmenų registre nurodytu elektroninių siuntų pristatymo adresu. Kitų asmenų neatvykimas nelaikomas svarbia priežastimi, dėl kurios negalima būtų nagrinėti pažeidimo. Posėdis yra viešas, išskyrus atvejus, kai komisija savo iniciatyva arba šio proceso dalyvių prašymu, siekdama apsaugoti valstybės, tarnybos ar komercines paslaptis, motyvuotai nusprendžia klausimą dėl baudos skyrimo nagrinėti uždarame posėdyje.\n\n13. Komisija posėdžio metu dėl objektyvių priežasčių turi teisę nuspręsti atidėti posėdį, paskirdama naujo posėdžio laiką. Priėmus sprendimą atidėti posėdį, apie tai pranešama posėdyje dalyvaujantiems asmenims. Jeigu juridinio asmens, kuriam ketinama skirti baudą, atstovai ir (ar) kiti kviesti į posėdį (arba kuriuos nuspręsta kviesti į kitą posėdį) asmenys ar jų atstovai nedalyvauja, jiems taip pat yra siunčiamas pranešimas apie kito posėdžio datą, laiką ir vietą.\n\n14. Galimo pažeidimo bylos nagrinėjimo metu komisija turi teisę duoti nurodymus Valstybinės atominės energetikos saugos inspekcijos darbuotojams papildyti surinktą medžiagą. Papildomai medžiagai surinkti nustatomas iki 14 darbo dienų terminas. Terminas papildomai medžiagai surinkti nėra įskaičiuojamas į šio straipsnio 19 dalyje nurodytą terminą. Su surinkta medžiaga, taip pat su kitų proceso dalyvių pateikta nauja medžiaga juridiniam asmeniui suteikiama teisė susipažinti ne vėliau kaip per 3 darbo dienas nuo medžiagos surinkimo ir (ar) užfiksavimo raštu informavus jį apie tokios medžiagos surinkimą ir (ar) užfiksavimą. Laikoma, kad juridinis asmuo susipažino su iš naujo surinkta medžiaga po to, kai ši informacija buvo jam pateikta. Juridinis asmuo turi teisę pateikti savo paaiškinimus dėl šios medžiagos per 5 darbo dienas nuo susipažinimo su šia medžiaga.\n\n15. Galimo pažeidimo bylos nagrinėjimo procedūra laikoma baigta, kai komisija pateikia Valstybinės atominės energetikos saugos inspekcijos viršininkui išvadą.\n\n16. Valstybinės atominės energetikos saugos inspekcijos viršininkas, atsižvelgdamas į komisijos išvadoje nurodytas galimo pažeidimo aplinkybes ir kitas su galimu pažeidimu susijusias komisijos nustatytas objektyvias aplinkybes bei informacijos pakankamumą ir pagrįstumą, priima sprendimą (įsakymą) skirti baudą, grąžinti komisijos išvadą komisijai papildyti ar patikslinti arba baudos neskirti. Priėmus sprendimą grąžinti komisijos išvadą komisijai papildyti ar patikslinti, komisija baudos skyrimo procedūrą pradeda iš naujo. Baudos skyrimo procedūra laikoma baigta priėmus sprendimą skirti arba neskirti baudą.\n\n17. Komisijos išvadoje siūlomas sprendimas Valstybinės atominės energetikos saugos inspekcijos viršininkui neprivalomas.\n\n18. Valstybinės atominės energetikos saugos inspekcijos viršininko įsakymo nuorašas dėl sprendimo skirti ar neskirti baudą kartu su komisijos išvados kopija, o tuo atveju, jeigu priimamas sprendimas grąžinti komisijos išvadą komisijai papildyti ar patikslinti, – pranešimas išsiunčiami juridiniam asmeniui ne vėliau kaip per vieną darbo dieną nuo atitinkamo sprendimo priėmimo dienos.\n\n19. Sprendimas dėl baudos skyrimo ar neskyrimo turi būti priimtas ne vėliau kaip per 90 darbo dienų nuo tarnybinio pranešimo apie pažeidimą surašymo dienos. Šio termino skaičiavimas yra sustabdomas komisijai priėmus sprendimą surinkti papildomą medžiagą šios medžiagos surinkimo terminui pasibaigus ir tęsiamas šiam terminui pasibaigus.\n\n20. Skiriant baudą, atsižvelgiama į:\n\n1) pažeidimo pobūdį;\n\n2) pažeidimo pavojingumą;\n\n3) pažeidimo trukmę;\n\n4) pažeidimu padarytos žalos dydį, mastą;\n\n5) atsakomybę lengvinančias ar sunkinančias aplinkybes.\n\n21. Atsakomybę lengvinančiomis aplinkybėmis laikoma tai, kad pažeidimą padaręs juridinis asmuo savo noru užkirto kelią pažeidimo padariniams, padėjo nustatyti pažeidimo aplinkybes, nedelsdamas ėmėsi priemonių pašalinti pažeidimą, atlygino nuostolius ar pašalino padarytą žalą.\n\n22. Atsakomybę sunkinančiomis aplinkybėmis laikoma tai, kad juridinis asmuo kliudė nustatyti pažeidimo aplinkybes, slėpė padarytą pažeidimą, tęsė pažeidimą, nepaisydamas Valstybinės atominės energetikos saugos inspekcijos įpareigojimo nutraukti neteisėtus veiksmus, arba pakartotinai įvykdė pažeidimą, už kurį jam jau buvo paskirtos šio įstatymo nustatytos baudos, arba nevykdė atsakingų valstybės institucijų, prižiūrinčių priskirtą sritį, nurodymų dėl nustatytų pažeidimų pašalinimo.\n\n23. Skiriamos baudos dydis, neviršijant šio įstatymo 47 straipsnio 1 ir 2 dalyse nurodytų dydžių, nustatomas įvertinus šio straipsnio 20 dalies 1–4 punktuose nurodytas aplinkybes ir vadovaujantis teisingumo, protingumo ir sąžiningumo principais. Nustatytas baudos dydis mažinamas, jeigu yra atsakomybę lengvinančių aplinkybių, arba didinamas, jeigu yra atsakomybę sunkinančių aplinkybių. Jeigu yra atsakomybę lengvinančių ir sunkinančių aplinkybių, pinginės baudos dydis nustatomas atsižvelgiant į tokių aplinkybių skaičių ir reikšmingumą.\n\n24. Už tą patį pažeidimą gali būti skiriama tik viena bauda. Baudos skyrimas neatleidžia juridinio asmens, kuriam skiriama bauda, nuo pareigos, už kurios nevykdymą paskirta bauda, vykdymo teisės aktuose nustatyta tvarka ir sąlygomis.\n\n25. Bauda už pažeidimus gali būti skiriama ne vėliau kaip per 3 metus nuo pažeidimo padarymo dienos, o esant trunkamam pažeidimui – per 3 metus nuo jo paaiškėjimo dienos.\n\n26. Valstybinės atominės energetikos saugos inspekcijos viršininko paskirta bauda sumokama į valstybės biudžetą per 3 mėnesius nuo Valstybinės atominės energetikos saugos inspekcijos viršininko sprendimo dėl baudos skyrimo įsigaliojimo dienos. Valstybinės atominės energetikos saugos inspekcijos viršininko sprendimas dėl baudos skyrimo įsigalioja po 30 dienų nuo sprendimo priėmimo dienos, jeigu per tą laiką įstatymų nustatyta tvarka nebuvo apskųstas teismui. Tais atvejais, kai sprendimas dėl baudos skyrimo apskundžiamas teismui, bauda turi būti sumokama ne vėliau kaip per 3 mėnesius nuo teismo sprendimo įsiteisėjimo dienos, išskyrus atvejus, kai teismas priima sprendimą Valstybinės atominės energetikos saugos inspekcijos viršininko sprendimą dėl baudos skyrimo panaikinti.\n\n27. Valstybinės atominės energetikos saugos inspekcijos sprendimas Lietuvos Respublikos administracinių bylų teisenos įstatymo nustatyta tvarka gali būti skundžiamas teismui. Teismas turi teisę palikti Valstybinės atominės energetikos saugos inspekcijos viršininko sprendimą nepakeistą arba, atsižvelgdamas į atsakomybę lengvinančias ir kitas aplinkybes, dėl kurių bauda juridiniam asmeniui yra akivaizdžiai per didelė, nes neproporcinga padarytam teisės pažeidimui, jo pavojingumui, trukmei ir sukeliamiems padariniams ir dėl to neteisinga, sumažinti Valstybinės atominės energetikos saugos inspekcijos viršininko sprendimu skirtą piniginę baudą, įskaitant sumažinimą iki dydžio, mažesnio negu šio įstatymo 47 straipsnio 1 ir 2 dalyse nustatytos minimalios baudos, arba Valstybinės atominės energetikos saugos inspekcijos viršininko sprendimą panaikinti.\n\n28. Valstybinės atominės energetikos saugos inspekcijos viršininko sprendimas dėl baudos skyrimo yra vykdomasis dokumentas. Jeigu šis sprendimas neįvykdomas, jis turi būti priverstinai vykdomas Lietuvos Respublikos civilinio proceso kodekso nustatyta tvarka.\n\nStraipsnio pakeitimai:\nNr. XIII-288, 2017-04-20, paskelbta TAR 2017-05-02, i. k. 2017-07283\n\nVIENUOLIKTASIS SKYRIUS\nBAIGIAMOSIOS NUOSTATOS"
    },
    {
      "provision_ref": "art49",
      "section": "49",
      "title": "49 straipsnis. Įstatymo įsigaliojimas ir taikymas",
      "content": "1. Šis įstatymas, išskyrus 51 straipsnį, įsigalioja 2011 m. spalio 1 d.\n\n2. Šio įstatymo 32 straipsnio 1 dalis taikoma po šio įstatymo įsigaliojimo pradėtiems įgyvendinti radioaktyviųjų atliekų tvarkymo įrenginių projektams.\n\n3. Valstybinė atominės energetikos saugos inspekcija per vienus metus nuo šio įstatymo įsigaliojimo dienos peržiūri galiojančias licencijas ar leidimus, išduotus iki šio įstatymo įsigaliojimo dienos, ir, jeigu šis įstatymas nustato kitokias licencijų ar leidimų rūšis ar veiklos, kuriai išduota licencija ar leidimas, sąlygas, Valstybinės atominės energetikos saugos inspekcijos viršininkas juos panaikina, jeigu veiklai, kuriai buvo išduoti licencija ar leidimas, vykdyti, vadovaujantis šiuo įstatymu, licencija ar leidimas nėra reikalingi, pakeičia išduotus licencijas ar leidimus arba raštu praneša licencijos ar leidimo turėtojui, kad licencija ar leidimas nebus keičiami. Reikiamiems pakeitimams atlikti Valstybinė atominės energetikos saugos inspekcija gali pareikalauti iš licencijos ar leidimo turėtojo reikalingų dokumentų. Licencijos ar leidimo turėtojas šiuos dokumentus privalo pateikti ne vėliau kaip per Valstybinės atominės energetikos saugos inspekcijos nustatytą terminą, kuris negali būti trumpesnis negu 3 mėnesiai. Pateikti dokumentai nagrinėjami ir licencijos galiojimo sąlygos keičiamos šiame įstatyme ir jo įgyvendinamuosiuose teisės aktuose nustatyta tvarka. Laikotarpiu iki Valstybinės atominės energetikos saugos inspekcijos viršininko atitinkamo sprendimo priėmimo licencijos ar leidimo turėtojas gali tęsti savo veiklą, vykdydamas licencijuojamos ar leidimu reguliuojamos veiklos sąlygas pagal galiojančius licenciją ar leidimą."
    },
    {
      "provision_ref": "art50",
      "section": "50",
      "title": "50 straipsnis. Ataskaitų Europos Komisijai teikimas",
      "content": "Valstybinė atominės energetikos saugos inspekcija teikia Europos Komisijai 2009 m. birželio 25 d. Tarybos direktyvos 2009/71/Euratomas, kuria nustatoma Bendrijos branduolinių įrenginių branduolinės saugos sistema, įgyvendinimo ataskaitą pirmą kartą ne vėliau kaip 2014 m. liepos 22 d., o po to – ne vėliau kaip 2020 m. liepos 22 d.\n\nStraipsnio pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012"
    },
    {
      "provision_ref": "art51",
      "section": "51",
      "title": "51 straipsnis. Įstatymo įgyvendinimas",
      "content": "Vyriausybė ir kitos šiame įstatyme nurodytos institucijos iki šio įstatymo įsigaliojimo pagal kompetenciją parengia ir patvirtina šio įstatymo įgyvendinamuosius teisės aktus.\n\nSkelbiu šį Lietuvos Respublikos Seimo priimtą įstatymą.\n\nRESPUBLIKOS PREZIDENTĖ                                                    DALIA GRYBAUSKAITĖ\n\nLietuvos Respublikos\nbranduolinės saugos įstatymo\n1 priedas\n\nBranduolinĖS IR DALIOSIOS medžiagOS IR JŲ KIEKIAI, KURIŲ įsigIJIMUI, turėJIMUI ir naudoJIMUI REIKALINGA VAlstybinės atominės energetikos saugos inspekcijos išduodama LICENCIJA\n\nEil. Nr.\nBranduolinė arba dalioji medžiaga\nPavidalas\nKiekis\n\n1.\nPlutonisa)\nNeapšvitintasb)\n5 g ar daugiau\n\n2.\nUranas 235\nNeapšvitintasb) uranas, įsodrintas urano 235 izotopu daugiau negu gamtinis uranas\n5 g ar daugiau\n\n3.\nUranas 233\nNeapšvitintasb)\n5 g ar daugiau\n\n4.\nPanaudotas branduolinis kuras\nNuskurdintas ar gamtinis uranas, toris ar daliaisiais izotopais įsodrintas kuras\nBet koks kiekis\n\n5.\nNeptūnis 237, americis 241, americis 242m, americis 243, kiuris 243, kiuris 244, kiuris 245, kiuris 247, kalifornis 249, kalifornis  251\nAtskirto nuo kitų izotopų pavidalo\n5 g ar daugiau\n\nPastaba:\na) visoks plutonis, išskyrus plutonį, kuriame plutonio 238 izotopo koncentracija didesnė kaip 80 proc.;\nb) branduoliniame reaktoriuje neapšvitinta medžiaga arba branduoliniame reaktoriuje apšvitinta medžiaga, neekranavus vieno metro atstumu skleidžianti jonizuojančiąją spinduliuotę, kurios dozės galia – 1 grėjus per valandą (1 Gy/val.) ar mažesnė.\n\n_________________\n\nLietuvos Respublikos\nbranduolinės saugos įstatymo\n2 priedas\n\nĮGYVENDINAMI EUROPOS SĄJUNGOS TEISĖS AKTAI\n\n1. 2006 m. lapkričio 20 d. Tarybos direktyva 2006/117/Euratomas dėl radioaktyviųjų atliekų ir panaudoto branduolinio kuro vežimo priežiūros ir kontrolės.\n\n2. 2009 m. birželio 25 d. Tarybos direktyva 2009/71/Euratomas, kuria nustatoma Bendrijos branduolinių įrenginių branduolinės saugos sistema, su paskutiniais pakeitimais, padarytais 2014 m. liepos 8 d. Tarybos direktyva 2014/87/Euratomas, kuria iš dalies keičiama Direktyva 2009/71/Euratomas, kuria nustatoma Bendrijos branduolinių įrenginių branduolinės saugos sistema.\n\nPriedo pakeitimai:\nNr. XIII-3332, 2020-10-15, paskelbta TAR 2020-10-26, i. k. 2020-22201"
    }
  ],
  "definitions": [
    {
      "term": "Branduolinė medžiaga",
      "definition": "plutonis, uranas (gamtinis, įsodrintas urano 235 ar urano 233 izotopais arba nuskurdintas) ir toris, esantys metalų lydiniuose, cheminiuose junginiuose ar koncentratuose arba kitų medžiagų mišiniuose.",
      "source_provision": "art2"
    },
    {
      "term": "Branduolinė sauga",
      "definition": "visuma teisinių, organizacinių ir techninių priemonių ir branduolinės energetikos objektą eksploatuojančios organizacijos ar kitą veiklą su branduolinėmis ir (arba) branduolinio kuro ciklo medžiagomis vykdančių asmenų ir (arba) jų darbuotojų kompetencijų, garantuojančių tinkamą branduolinės energetikos objektų eksploatavimo ar atitinkamos veiklos sąlygų užtikrinimą, branduolinių ir radiologinių avarijų išvengimą (prevenciją) ar jų padarinių sušvelninimą, įskaitant atitinkamas radiacinės saugos priemones, siekiant užtikrinti žmonių ir aplinkos apsaugą nuo žalingo jonizuojančiosios spinduliuotės poveikio.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012",
      "source_provision": "art2"
    },
    {
      "term": "Branduolinės energetikos objekto pripažinimas tinkamu eksploatuoti",
      "definition": "pripažinimas, kad įrengti branduolinės energetikos objekto konstrukcijos, sistemos ir komponentai atitinka projektą ir saugos reikalavimus, o licencijos turėtojo normatyviniai techniniai dokumentai, organizacinė struktūra, darbuotojų skaičius ir jų kompetencijos yra tinkamos, kad branduolinės energetikos objektą būtų galima saugiai eksploatuoti.",
      "source_provision": "art2"
    },
    {
      "term": "Branduolinės energetikos objekto saugos analizės ataskaita",
      "definition": "branduolinės energetikos objekto projekto dokumentas, kuriame pateikiami išsamūs branduolinės energetikos objekto saugos vertinimo rezultatai ir pagrindžiama branduolinės energetikos objekto sauga.",
      "source_provision": "art2"
    },
    {
      "term": "Dalioji medžiaga",
      "definition": "cheminio elemento izotopas, kuris gali sudaryti kritinę masę ir dėl to gali vykti savaiminė grandininė branduolių dalijimosi reakcija.",
      "source_provision": "art2"
    },
    {
      "term": "Neįprastasis įvykis",
      "definition": "bet koks nepageidaujamas atsitikimas (ar keli atsitikimai) vykdant licencijuojamą ir leidimais reguliuojamą veiklą, branduolinės energetikos objekto eksploatavimo pažeidimas, įskaitant branduolines ir (ar) radiologines avarijas, kurie daro arba gali daryti neigiamą poveikį saugai ir apie kuriuos pranešama teisės aktų nustatyta tvarka.",
      "source_provision": "art2"
    },
    {
      "term": "Pirmasis branduolinės (atominės) elektrinės energijos bloko arba neenergetinio branduolinio reaktoriaus paleidimas",
      "definition": "branduolinės (atominės) elektrinės pripažinimo tinkama eksploatuoti etapas, kuris apima jos konstrukcijų, sistemų ir komponentų, įskaitant radioaktyviųjų atliekų tvarkymo sistemas, parengimą, branduolinio kuro įkrovimą į reaktorių, kritinės būsenos sudarymą, energijos gamybos pradžią, galios didinimą iki numatytosios pramoniniam branduolinės (atominės) elektrinės eksploatavimui, arba neenergetinio branduolinio reaktoriaus pripažinimo tinkamu eksploatuoti etapas, kuris apima jo konstrukcijų, sistemų ir komponentų, įskaitant radioaktyviųjų atliekų tvarkymo sistemas, parengimą, branduolinio kuro įkrovimą į reaktorių, kritinės būsenos sudarymą, galios didinimą iki numatytosios šiam branduoliniam reaktoriui eksploatuoti.",
      "source_provision": "art2"
    },
    {
      "term": "Saugai svarbūs branduolinės energetikos objekto konstrukcijos, sistemos ir komponentai",
      "definition": "branduolinės energetikos objekto konstrukcijos, sistemos ir komponentai, kurių viena iš paskirčių yra apsaugoti žmones ir aplinką nuo žalingo jonizuojančiosios spinduliuotės poveikio.",
      "source_provision": "art2"
    },
    {
      "term": "Kitos šiame įstatyme vartojamos sąvokos suprantamos taip, kaip jos apibrėžtos Lietuvos Respublikos branduolinės energijos įstatyme (toliau",
      "definition": "Branduolinės energijos įstatymas), Lietuvos Respublikos radiacinės saugos įstatyme (toliau – Radiacinės saugos įstatymas) ir Lietuvos Respublikos radioaktyviųjų atliekų tvarkymo įstatyme (toliau – Radioaktyviųjų atliekų tvarkymo įstatymas).",
      "source_provision": "art2"
    },
    {
      "term": "Neteko galios nuo 2017",
      "definition": "11-01\nStraipsnio dalies naikinimas:\nNr. XIII-288, 2017-04-20, paskelbta TAR 2017-05-02, i. k. 2017-07283",
      "source_provision": "art26"
    },
    {
      "term": "Neteko galios nuo 2017",
      "definition": "11-01\nStraipsnio dalies naikinimas:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n4. Valstybinės atominės energetikos saugos inspekcijos viršininkas priima sprendimą neišduoti leidimo, kai:\n\n1) veikla, kurią vykdyti reikalingas leidimas, neatitinka šio įstatymo ir (ar) kitų teisės aktų nustatytų reikalavimų;\n\n2) pateikti ne visi dokumentai, kurių reikia leidimui gauti, pateikti dokumentai neatitinka teisės aktų reikalavimų, pateikta neišsami, netiksli ar esamos būklės neatitinkanti informacija ir neįvykdytas Valstybinės atominės energetikos saugos inspekcijos viršininko reikalavimas pašalinti nustatytus trūkumus;\n\n3) pareiškėjas neatitinka kitų jam šiame įstatyme nustatytų reikalavimų.\n\n5. Pareiškėjas, siekiantis gauti šio įstatymo 22 straipsnio 1 dalies 2 punkte nurodytą licenciją, išskyrus atvejus, kai branduolinės energetikos objektas – branduolinė (atominė) elektrinė, branduolinės (atominės) elektrinės energijos blokas, neenergetinis branduolinis reaktorius, teisės aktų nustatyta tvarka dokumentus dėl pirmojo branduolinių ir (ar) branduolinio kuro ciklo medžiagų įvežimo į branduolinės energetikos objektą ir pirmą kartą šiuose branduolinės energetikos objektuose atliekamų bandymų panaudojant branduolines ir (ar) branduolinio kuro ciklo medžiagas teikia kartu su paraiškos gauti šio įstatymo 22 straipsnio 1 dalies 2 punkte nurodytą licenciją dokumentais ir atskiri leidimai šiems veiksmams neišduodami.\n\n6. Leidimai, nurodyti šio įstatymo 22 straipsnio 2 dalies 1 ir 2 punktuose, išduodami, kai Valstybinė atominės energetikos saugos inspekcija įsitikina ir patikrina, kad yra išduotas šio įstatymo 25 straipsnio 11 dalyje nurodytas leidimas.\n\n7. Sprendimas dėl leidimų, nurodytų šio įstatymo 22 straipsnio 2 dalies 1, 2 ir 5 punktuose, išdavimo priimamas per 30 dienų nuo visų tinkamai įformintų dokumentų gavimo dienos, išskyrus sprendimus dėl leidimų, nurodytų šio įstatymo 22 straipsnio 2 dalies 1 ir 2 punktuose, kai dėl jų kreipiasi šio įstatymo 22 straipsnio 1 dalies 3 punkte nurodytos licencijos turėtojas, kurie priimami per 4 mėnesius nuo visų tinkamai įformintų dokumentų gavimo dienos.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n8. Sprendimai dėl leidimų, nurodytų šio įstatymo 22 straipsnio 2 dalies 3 ir 8 punktuose, išdavimo priimami per 90 dienų nuo visų tinkamai įformintų dokumentų gavimo dienos.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n9. Sprendimas dėl leidimų, nurodytų šio įstatymo 22 straipsnio 2 dalies 4 punkte, išdavimo priimamas per 60 dienų nuo visų tinkamai įformintų dokumentų gavimo dienos.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n10. Terminai, nustatyti šio straipsnio 7, 8, 9 dalyse, likus ne mažiau kaip 5 darbo dienoms iki jų pabaigos gali būti pratęsti vieną kartą ne daugiau kaip 30 dienų raštu pranešant pareiškėjui apie termino pratęsimą ir nurodant priežastis, dėl kurių terminas buvo pratęstas.\n\n11. Sprendimas dėl leidimų, nurodytų šio įstatymo 22 straipsnio 2 dalies 6 ir 7 punktuose, išdavimo priimamas radioaktyviųjų medžiagų, radioaktyviųjų atliekų ir panaudoto branduolinio kuro įvežimą, išvežimą, vežimą tranzitu ir vežimą Lietuvos Respublikoje ir šių veiklų leidimų išdavimo tvarką reglamentuojančiame teisės akte, kurį tvirtina Valstybinės atominės energetikos saugos inspekcijos viršininkas kartu su sveikatos apsaugos ministru, ir (ar) kituose teisės aktuose nustatytais terminais, tačiau bet kuriuo atveju per ne ilgesnį kaip 5 mėnesių laikotarpį, įskaitant galimus termino pratęsimus.\n\n12. Jeigu pareiškėjas negauna atsakymo dėl sprendimo išduoti leidimą per nustatytą terminą, nėra laikoma, kad leidimas išduotas.\n\n13. Laikoma, kad yra gauti visi tinkamai įforminti dokumentai, reikalingi sprendimui dėl leidimo išdavimo priimti, kai Valstybinė atominės energetikos saugos inspekcija gauna visus šio įstatymo 24 straipsnio 2 ir 3 dalyse nurodytus dokumentus, o dokumentų, šio įstatymo 22 straipsnio 1 dalies 3 punkte nurodytų licencijų turėtojų teikiamų šio įstatymo 22 straipsnio 2 dalies 1 ar 2 punkte nurodytiems leidimams gauti, atveju, įskaitant šių dokumentų patikslinimą, kaip nurodyta šio įstatymo 391 straipsnio 3 dalies 4 punkte.\nStraipsnio dalies pakeitimai:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n14. Leidimai išduodami neapibrėžtam terminui, išskyrus leidimus, nurodytus šio įstatymo 22 straipsnio 2 dalies 6 ir 7 punktuose, kurie išduodami ne ilgesniam negu 3 metų terminui.\n\n15. Leidimai, nurodyti šio įstatymo 22 straipsnio 2 dalies 6 ir 7 punktuose, neišduodami, jeigu nėra gautas radioaktyviųjų medžiagų, radioaktyviųjų atliekų ir panaudoto branduolinio kuro įvežimą, išvežimą, vežimą tranzitu ir vežimą Lietuvos Respublikoje ir šių veiklų leidimų išdavimo tvarką reglamentuojančiame teisės akte, kurį tvirtina Valstybinės atominės energetikos saugos inspekcijos viršininkas kartu su sveikatos apsaugos ministru, nurodytų valstybių atitinkamų institucijų sutikimas leisti vežti radioaktyviąsias atliekas ir (ar) branduolinį kurą.\n\n16. Licencijos, nurodytos šio įstatymo 22 straipsnio 1 dalies 3 punkte, turėtojui leidimai, nurodyti šio įstatymo 22 straipsnio 2 dalies 1 ir 2 punktuose, ir šio įstatymo 22 straipsnio 1 dalies 2, 3 ir 4 punktuose nurodytų licencijų turėtojams, kai branduolinės energetikos objektas – branduolinė (atominė) elektrinė, branduolinės (atominės) elektrinės energijos blokas, šio įstatymo 22 straipsnio 2 dalies 8 punkte nurodyti leidimai, kai planuojama išmontuoti radionuklidais užteršto branduolinio reaktoriaus įrenginį ar jo dalį, išduodami tik gavus teigiamą Europos Komisijos išvadą apie šią veiklą arba praėjus daugiau kaip 6 mėnesiams nuo informacijos pateikimo Europos Komisijai, jeigu Europos Komisija nepateikia savo išvados. Informaciją, reikalingą Europos Komisijos išvadai gauti, ir jos pateikimo tvarką nustato Vyriausybė.\nStraipsnio dalies pakeitimai:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n161. Leidimo turėtojas neturi teisės perleisti suteiktos teisės vykdyti leidimais reguliuojamą veiklą.\nPapildyta straipsnio dalimi:\nNr. XIII-288, 2017-04-20, paskelbta TAR 2017-05-02, i. k. 2017-07283\n\n17. Už leidimo išdavimą mokama nustatyto dydžio valstybės rinkliava.",
      "source_provision": "art26"
    },
    {
      "term": "Neteko galios nuo 2017",
      "definition": "10-10\nStraipsnio dalies naikinimas:\nNr. XIII-655, 2017-09-28, paskelbta TAR 2017-10-09, i. k. 2017-16012\n\n12. Visus neįprastuosius įvykius branduolinės energetikos objektuose ir veiklos, susijusios su branduolinių ir (arba) branduolinio kuro ciklo medžiagų naudojimu, metu licencijos turėtojas turi ištirti, nustatyti jų priežastis ir Valstybinei atominės energetikos saugos inspekcijai pateikti tyrimo ataskaitą. Neįprastųjų įvykių tyrimo ataskaitų rengimo ir pateikimo tvarką nustato Valstybinės atominės energetikos saugos inspekcijos viršininkas.\n\n13. Kartu su paraiškos gauti šio įstatymo 22 straipsnio 1 dalies 2 ir 4 punktuose nurodytas licencijas ir šio įstatymo 22 straipsnio 2 dalies 2 ir 3 punktuose nurodytus leidimus dokumentais pateikiamas su Sveikatos apsaugos ministerija suderintas radionuklidų išmetimo į aplinką planas. Kartu su paraiškos gauti šio įstatymo 22 straipsnio 1 dalies 2 punkte nurodytą licenciją ir šio įstatymo 22 straipsnio 2 dalies 2 ir 3 punktuose nurodytus leidimus dokumentais radionuklidų išmetimo į aplinką planas neteikiamas, jeigu saugos analizės ataskaitoje pagrindžiama, kad iš branduolinės energetikos objekto normalaus eksploatavimo sąlygomis radionuklidų išmetimų į aplinką nebus. Radionuklidų išmetimo į aplinką planas parengiamas ir atnaujinamas vadovaujantis Valstybinės atominės energetikos saugos inspekcijos viršininko nustatytais reikalavimais.\nStraipsnio dalies pakeitimai:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n14. Radionuklidų išmetimo į aplinką planas turi būti atnaujinamas ir teikiamas Valstybinei atominės energetikos saugos inspekcijai ir Sveikatos apsaugos ministerijai derinti šiais atvejais:\n\n1) kai Vyriausybės sprendimu planuojama pradėti projektuoti naują branduolinės energetikos objektą (kurio poveikį gali patirti ta pati gyventojų kritinė grupė, suprantama taip, kaip apibrėžta radiologinį monitoringą (stebėseną) reglamentuojančiuose teisės aktuose) greta jau veikiančio branduolinės energetikos objekto;\n\n2) kai atsiranda nauji išmetami radionuklidai, jų išmetimo keliai, būdai ar taškai;\n\n3) kai nustatoma, kad į aplinką išmetami radionuklidų išmetimo į aplinką plane nenurodyti radionuklidai (neplanuotas išmetimas);\n\n4) kai gyventojų kritinių grupių narių apšvitos dozė viršija arba gali viršyti apribotąją dozę;\n\n5) kitais šiame įstatyme nustatytais atvejais.\n\n141. Valstybinės atominės energetikos saugos inspekcijos viršininkas priima sprendimą suderinti radionuklidų išmetimo į aplinką planą, kai Valstybinė atominės energetikos saugos inspekcija įsitikina, kad radionuklidų išmetimo į aplinką planas yra suderintas su Sveikatos apsaugos ministerija ir jo turinys bei jame pateikta informacija atitinka teisės aktų ir branduolinės saugos normatyvinių techninių dokumentų, reglamentuojančių radionuklidų išmetimo į aplinką iš branduolinės energetikos objektų ribojimą, reikalavimus.\nPapildyta straipsnio dalimi:\nNr. XIII-3332, 2020-10-15, paskelbta TAR 2020-10-26, i. k. 2020-22201\n\n15. Valstybinės atominės energetikos saugos inspekcijos viršininko sprendimas dėl šio straipsnio 1 dalyje nurodytų dokumentų suderinimo priimamas ne vėliau kaip per 12 mėnesių nuo visų tinkamai įformintų dokumentų gavimo dienos.\n\n16. Valstybinės atominės energetikos saugos inspekcijos viršininko sprendimas dėl šio straipsnio 5 ir 6 dalyse nurodytų dokumentų suderinimo priimamas ne vėliau kaip per 6 mėnesius nuo visų tinkamai įformintų dokumentų gavimo dienos.\n\n17. Valstybinės atominės energetikos saugos inspekcijos viršininko sprendimas dėl šio straipsnio 7 dalyje nurodytų dokumentų suderinimo priimamas ne vėliau kaip per 18 mėnesių nuo visų tinkamai įformintų dokumentų gavimo dienos.\n\n18. Šio straipsnio 15, 16 ir 17 dalyse nustatyti terminai gali būti pratęsti vieną kartą ne daugiau kaip 30 dienų. Valstybinė atominės energetikos saugos inspekcija, priėmusi sprendimą pratęsti terminą, apie tai iki šio straipsnio 15–17 dalyse nustatyto termino pabaigos likus ne mažiau kaip 5 darbo dienoms pareiškėjui praneša raštu, kartu nurodydama termino pratęsimo priežastis.",
      "source_provision": "art32"
    }
  ]
}

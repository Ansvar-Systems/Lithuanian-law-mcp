{
  "id": "lt-law-ix-1761",
  "type": "statute",
  "title": "Lietuvos Respublikos augalų apsaugos įstatymo pakeitimo įstatymas",
  "short_name": "IX-1761",
  "status": "in_force",
  "issued_date": "2003-10-14",
  "in_force_date": "2004-05-01",
  "url": "https://e-tar.lt/portal/lt/legalAct/TAR.D12ABD9A49DE/nPNlUSVKlX",
  "provisions": [
    {
      "provision_ref": "art1",
      "section": "1",
      "title": "1 straipsnis. Lietuvos Respublikos augalų apsaugos įstatymo nauja redakcija",
      "content": "Pakeisti Lietuvos Respublikos augalų apsaugos įstatymą ir jį išdėstyti taip:\n\n„LIETUVOS RESPUBLIKOS AUGALŲ APSAUGOS ĮSTATYMAS\n\nPIRMASIS SKIRSNIS\nBENDROSIOS NUOSTATOS"
    },
    {
      "provision_ref": "art1",
      "section": "1",
      "title": "1 straipsnis. Įstatymo paskirtis",
      "content": "1. Šis Įstatymas nustato fizinių ir juridinių asmenų veiklą, susijusią su augalų apsaugos produktų registracija, įvežimu, sandėliavimu, prekyba, naudojimu ir kontrole.\n\n2. Šis Įstatymas taikomas nepažeidžiant teisės aktų, nustatančių:\n\n1) cheminių medžiagų ir preparatų klasifikavimą, ženklinimą ir pakavimą;\n\n2) draudžiamus ir ribojamus naudoti preparatus;\n\n3) žemės ir miško naudojimo sąlygas, paviršinio vandens telkinių pakrančių apsaugos juostas ir zonas;\n\n4) vaikų ir jaunimo darbo sąlygas;\n\n5) dirbančiųjų su augalų apsaugos produktais profilaktinius sveikatos tikrinimus.\n\n3. Šis Įstatymas, išskyrus 18 straipsnį, taikomas ir augalų apsaugos produktams, kurių sudėtyje yra genetiškai modifikuotų organizmų.\n\n4. Šis Įstatymas netaikomas augalų apsaugos produktų gamybai bei augalų apsaugos produktų, kurie neskirti naudoti Lietuvos Respublikoje, sandėliavimui, eksportui, reeksportui ir tranzitui.\n\n5. Šiuo Įstatymu siekiama užtikrinti Europos Sąjungos teisės akto, nurodyto šio Įstatymo priede, taikymą."
    },
    {
      "provision_ref": "art2",
      "section": "2",
      "title": "2 straipsnis. Pagrindinės šio Įstatymo sąvokos",
      "content": "1. Aplinka – vanduo, oras, žemė, laukinės faunos ir floros rūšys ir bet kurie jų tarpusavio ryšiai bei santykiai.\n\n2. Augalai – gyvi augalai ir jų gyvos dalys, įskaitant šviežius vaisius ir sėklas.\n\n3. Augaliniai produktai – iš augalų gauti neperdirbti produktai arba paruošti paprasčiausiu būdu: sumalti, išdžiovinti, suspausti ir kt., tačiau neįskaitant pačių augalų.\n\n4. Augalų apsaugos produktai – veikliosios medžiagos ir preparatai, turintys vieną ar daugiau veikliųjų medžiagų, naudotojui tiekiami, kaip yra supakuoti, ir skirti:\n\n1) augalams ar augaliniams produktams apsaugoti nuo visų kenksmingų organizmų arba užkirsti kelią tokių organizmų veikimui tiek, kiek tokios medžiagos ar preparatai nėra apibrėžiami kitaip;\n\n2) daryti įtaką augalų gyvybiniams procesams, tačiau kitaip nei mitybinės medžiagos (augimo reguliatoriai ir panašiai);\n\n3) augaliniams produktams konservuoti, tačiau atsižvelgiant, kiek tokioms medžiagoms ar produktams netaikomos specialios nuostatos dėl konservantų;\n\n4) nereikalingiems augalams sunaikinti;\n\n5) augalų dalims sunaikinti ar užkirsti kelią nepageidaujamam augalų augimui.\n\n5. Augalų apsaugos produktų likučiai – viena ar kelios medžiagos (įskaitant jų metabolitus bei produktus, atsirandančius dėl jų skilimo ar sąveikos su kitomis medžiagomis), esančios augaluose ar augaliniuose produktuose arba ant jų, gyvūninės kilmės produktuose arba ant jų, dirvožemyje, vandenyje, taip pat kitur po to, kai buvo panaudotas augalų apsaugos produktas.\n\n6. Augalų apsaugos produktų naudojimo reglamentas – nustatyta naudojimo paskirtis, norma, purškimų skaičius, sąlygos, laikas ir naudojimo apribojimai.\n\n7. Augalų apsaugos produkto registracijos savininkas – Lietuvos Respublikos ar užsienio valstybės fizinis arba juridinis asmuo, kurio vardu užregistruotas augalų apsaugos produktas ir jam išduotas registracijos liudijimas.\n\n8. Augalų apsaugos produktų registravimas – administracinis veiksmas, kuriuo Valstybinė augalų apsaugos tarnyba pagal pareiškėjo pateiktą paraišką suteikia teisę augalų apsaugos produktą tiekti į rinką.\n\n9. Augalų apsaugos produktų tiekimas į rinką – bet kuris augalų apsaugos produktų pristatymas už pinigus arba nemokamai, išskyrus jų pristatymą pagal važtaraštį iš Europos Sąjungos valstybių narių saugoti ar sunaikinti. Pagal šį Įstatymą augalų apsaugos produktų įvežimas į Lietuvos Respubliką taip pat laikomas tiekimu į rinką.\n\n10. Esamos veikliosios medžiagos – medžiagos, kurios buvo Europos Sąjungos valstybių narių rinkoje iki 1993 m. liepos 15 d.\n\n11. Gyvūnai – žmonių auginami arba maistui naudojami gyvūnai.\n\n12. Individualūs naudotojai – fiziniai asmenys, kurie neturi agronominio mokslo diplomo arba augalų apsaugos kursų baigimo pažymėjimo ir turi teisę įsigyti ir naudoti tik individualiam naudojimui skirtus augalų apsaugos produktus.\n\n13. Integruota kontrolė – biologinių, biotechnologinių, cheminių, kultūrinių arba sėklininkystės priemonių derinio racionalus taikymas, kai cheminiai augalų apsaugos produktai naudojami tik minimaliais kiekiais, siekiant kenksmingų organizmų populiaciją išlaikyti tokio dydžio, kad ji nepadarytų nepageidautinos ekonominės žalos ar nuostolių.\n\n14. Kenksmingi organizmai – augalų ar augalinių produktų kenkėjai, priklausantys gyvūnijai ar augmenijai, taip pat virusai, bakterijos, mikoplazmos, grybai ir kiti patogeniniai organizmai.\n\n15. Konsultavimo komisija – mokslo ir kitų institucijų atstovų grupė, teikianti moksliškai pagrįstus siūlymus ir rekomendacijas dėl augalų apsaugos produktų registracijos.\n\n16. Medžiagos – cheminiai elementai ir jų junginiai, susidarantys natūraliai ar gamybos būdu, įskaitant visas gamybos proceso metu atsirandančias priemaišas.\n\n17. Naujos veikliosios medžiagos – medžiagos, kurios tiekiamos į Europos Sąjungos valstybių narių rinką po 1993 m. liepos 15 d.\n\n18. Operatorius – darbuotojas, darbo metu turintis sąlytį su augalų apsaugos produktais.\n\n19. Pareiškėjas – augalų apsaugos produktų gamintojas arba jo įgaliotas juridinis asmuo, kuris teikia paraišką įregistruoti augalų apsaugos produktus.\n\n20. Prekyba analogiškais augalų apsaugos produktais – prekyba augalų apsaugos produktais, kurie yra tapatūs Lietuvos Respublikoje įregistruotiems augalų apsaugos produktams pagal savo kilmę, tos pačios preparatinės formos, pagaminti naudojant tą pačią veikliąją medžiagą ir pasižymi tokiu pat poveikiu.\n\n21. Preparatai – tirpalai arba mišiniai, sudaryti iš dviejų ar daugiau medžiagų, iš kurių bent viena yra veiklioji medžiaga, skirta naudoti kaip augalų apsaugos produktas.\n\n22. Profesionalūs naudotojai – asmenys, turintys agronominio mokslo diplomą arba augalų apsaugos kursų baigimo pažymėjimą ir teisę įsigyti ir naudoti profesionaliam naudojimui skirtus augalų apsaugos produktus.\n\n23. Rizikos frazė – standartinė frazė, nurodanti specifinę riziką, atsirandančią naudojant augalų apsaugos produktą.\n\n24. Saugos frazė – standartinė frazė, duodanti patarimą, kaip saugiai naudoti augalų apsaugos produktą.\n\n25. Valstybinė augalų apsaugos tarnyba – valstybinė augalų apsaugos institucija, veikianti prie Žemės ūkio ministerijos ir įgaliota registruoti augalų apsaugos produktus, kontroliuoti jų įvežimą, sandėliavimą, prekybą ir naudojimą.\n\n26. Veikliosios medžiagos – medžiagos ar mikroorganizmai, įskaitant virusus, pasižymintys bendru ar specifiniu poveikiu kenksmingiems organizmams, augalams, jų dalims arba augaliniams produktams."
    },
    {
      "provision_ref": "art3",
      "section": "3",
      "title": "3 straipsnis. Bendrieji reikalavimai",
      "content": "1. Įvežti, sandėliuoti, prekiauti ir naudoti Lietuvos Respublikoje leidžiama tik pagal šį Įstatymą įregistruotus augalų apsaugos produktus, išskyrus šio Įstatymo 1 straipsnio 3 dalyje, 18 straipsnyje ir 31 straipsnyje nurodytus atvejus.\n\n2. Naudojant augalų apsaugos produktus privaloma laikytis šio Įstatymo 6 straipsnio 1 dalies 7 punkto ir 17 straipsnio reikalavimų bei geros augalų apsaugos praktikos taisyklių, o jeigu yra galimybė, ir integruotos kontrolės rekomendacijų. Profesionaliam naudojimui skirti augalų apsaugos produktai privalo būti naudojami tik su sertifikuota įranga.\n\n3. Į rinką tiekiami augalų apsaugos produktai privalo būti supakuoti, klasifikuoti, paženklinti pagal Cheminių medžiagų ir preparatų įstatymo bei šio Įstatymo 17 straipsnio nuostatas. Specialiąsias augalų apsaugos produktams skirtas rizikos ir saugos frazes tvirtina žemės ūkio ministras, suderinus su aplinkos ministru ir sveikatos apsaugos ministru.\n\n4. Profesionaliam naudojimui skirtų augalų apsaugos produktų negalima naudoti sodininkų bendrijų soduose.\n\nANTRASIS SKIRSNIS\nAUGALŲ APSAUGOS PRODUKTŲ REGISTRACIJA"
    },
    {
      "provision_ref": "art4",
      "section": "4",
      "title": "4 straipsnis. Paraiškų augalų apsaugos produktams registruoti pateikimas",
      "content": "1. Paraiškas įregistruoti augalų apsaugos produktus pareiškėjai teikia Valstybinei augalų apsaugos tarnybai (toliau – Tarnyba). Pareiškėjai privalo turėti nuolatinę buveinę vienoje iš Europos Sąjungos valstybių narių.\n\n2. Paraiškos įregistruoti augalų apsaugos produktus pateikiamos lietuvių kalba, o duomenys pagal šio straipsnio 3 ir 4 dalyse nurodytus reikalavimus gali būti pateikiami lietuvių arba anglų kalba.\n\n3. Reikalavimus duomenims, kuriuos reikia pateikti apie veikliąsias medžiagas, esančias augalų apsaugos produktuose, tvirtina žemės ūkio ministras, suderinus su aplinkos ministru ir sveikatos apsaugos ministru.\n\n4. Reikalavimus duomenims, kuriuos reikia pateikti apie augalų apsaugos produktus, tvirtina žemės ūkio ministras, suderinus su aplinkos ministru ir sveikatos apsaugos ministru."
    },
    {
      "provision_ref": "art5",
      "section": "5",
      "title": "5 straipsnis. Duomenų augalų apsaugos produktams įregistruoti teikimas",
      "content": "1. Pareiškėjai, kurie kreipiasi dėl augalų apsaugos produktų įregistravimo, kartu su paraiškomis pateikia:\n\n1) duomenis apie augalų apsaugos produktus pagal šio Įstatymo 4 straipsnio 4 dalies reikalavimus;\n\n2) duomenis apie veikliąsias medžiagas augalų apsaugos produktuose pagal šio Įstatymo 4 straipsnio 3 dalies reikalavimus.\n\n2. Jeigu duomenys apie veikliąsias medžiagas buvo pateikti pagal šio Įstatymo 4 straipsnio 3 dalies reikalavimus iki jų įrašymo į šio straipsnio 3 dalyje nurodytą veikliųjų medžiagų sąrašą, pareiškėjams nebūtina pateikti šio straipsnio 1 dalies 2 punkte reikalaujamų duomenų, išskyrus duomenis apie veikliųjų medžiagų tapatumą, jeigu tokios veikliosios medžiagos pagal grynumą ir priemaišų pobūdį labai nesiskiria nuo tų veikliųjų medžiagų, kurios yra įrašytos į šio straipsnio 3 dalyje nurodytą veikliųjų medžiagų sąrašą.\n\n3. Veikliųjų medžiagų, kurios gali būti augalų apsaugos produktų sudėtyje, sąrašą tvirtina žemės ūkio ministras, atsižvelgus į Europos Komisijos veikliųjų medžiagų peržiūros programą ir jos priimtus sprendimus."
    },
    {
      "provision_ref": "art6",
      "section": "6",
      "title": "6 straipsnis. Augalų apsaugos produktų registravimas",
      "content": "1. Augalų apsaugos produktai registruojami Lietuvos Respublikoje, jeigu:\n\n1) veikliosios medžiagos yra įrašytos į šio Įstatymo 5 straipsnio 3 dalyje nurodytą veikliųjų medžiagų sąrašą ir yra įvykdytos visos šiame sąraše nurodytos sąlygos, augalų apsaugos produktai įvertinti pagal šio straipsnio 13 dalyje nurodytą augalų apsaugos produktų įvertinimo ir sprendimų priėmimo tvarką ir laikomasi šio straipsnio 1 dalies 2, 3, 4, 5 ir 6 punktų reikalavimų;\n\n2) įvertinus pateiktus duomenis apie augalų apsaugos produktą pagal šio Įstatymo 4 straipsnio 4 dalies reikalavimus ir visas jo naudojimo sąlygas bei galimas pasekmes, yra nustatyta, kad augalų apsaugos produktas veikia kenksmingus organizmus, kuriems naikinti yra skirtas, neturi nepageidautino poveikio augalams ar augaliniams produktams, nesukelia nereikalingų kančių ir skausmo stuburiniams gyvūnams, neturi tiesioginio ar netiesioginio kenksmingo poveikio žmogaus ar gyvūnų sveikatai, nedaro neleistino poveikio aplinkai. Ypatingą dėmesį reikia atkreipti į augalų apsaugos produktų išlikimą ir pasiskirstymą aplinkoje, geriamojo ir gruntinio vandens teršimą, poveikį naudingoms augalų ir gyvūnų rūšims;\n\n3) veikliąsias medžiagas ir jų kiekius, o prireikus – toksikologiškai ar ekotoksikologiškai svarbias priemaišas, galima nustatyti atitinkamais metodais;\n\n4) tinkamai naudojant augalų apsaugos produktus, jų likučius galima nustatyti atitinkamais metodais;\n\n5) buvo ištirtos fizikinės ir cheminės savybės ir jas įvertinus nustatyta, kad augalų apsaugos produktai tinka naudoti ir sandėliuoti;\n\n6) nustatyti laikini didžiausi leistini augalų apsaugos produktų likučių kiekiai augaluose ir augaliniuose produktuose;\n\n7) Tarnyba, įregistruodama augalų apsaugos produktus, nustato tokius jų naudojimo reglamentus, kad nebūtų viršijami laikinieji didžiausi leistini likučių kiekiai augaliniuose produktuose.\n\n2. Tyrimai ir analizės šio straipsnio 1 dalies 2, 3, 4, 5 ir 6 punktuose nurodytiems reikalavimams įvykdyti turi būti atlikti institucijose, turinčiose geros eksperimentinės praktikos ir geros laboratorinės praktikos sertifikatus, ir tokiomis žemės ūkio, fitosanitarijos ir aplinkos sąlygomis, kuriomis šie augalų apsaugos produktai bus naudojami Lietuvos Respublikoje. Geros eksperimentinės praktikos nuostatus tvirtina žemės ūkio ministras. Geros laboratorinės praktikos principus tvirtina sveikatos apsaugos ministras, aplinkos ministras ir žemės ūkio ministras.\n\n3. Augalų apsaugos produktai įregistruojami ne ilgesniam kaip 10 metų laikotarpiui. Jei kitas pareiškėjas pateikia augalų apsaugos produkto registracijos savininko raštišką sutikimą naudotis jo nurodytais duomenimis, augalų apsaugos produktai registruojami ne ilgesniam laikotarpiui, negu pirmieji buvo įregistruoti.\n\n4. Jei nevykdomi šio straipsnio 1 dalyje nurodyti reikalavimai, registruotų augalų apsaugos produktų dokumentai turi būti peržiūrimi. Tarnyba turi pareikalauti pareiškėjo pateikti papildomą informaciją, būtiną augalų apsaugos produktams įvertinti. Registracija gali būti pratęsta laikotarpiui, kuris būtinas informacijai pateikti ir pakartotinai įvertinti duomenis.\n\n5. Augalų apsaugos produktai, kurių naujos veikliosios medžiagos neįrašytos į šio Įstatymo 5 straipsnio 3 dalyje nurodytą veikliųjų medžiagų sąrašą, gali būti registruojami laikinai, bet ne ilgiau kaip 3 metams, Europos Komisijai patvirtinus, kad duomenys dėl numatyto veikliųjų medžiagų naudojimo įvertinimo yra išsamūs.\n\n6. Tarnyba, nustačiusi, kad veikliosios medžiagos gali atitikti šio Įstatymo 4 straipsnio 3 dalies reikalavimus ir kad augalų apsaugos produktai gali atitikti šio Įstatymo 4 straipsnio 4 dalies ir šio straipsnio 1 dalies 2, 3, 4, 5 ir 6 punktų reikalavimus, nedelsdama praneša kitų Europos Sąjungos valstybių narių įgaliotoms institucijoms ir Europos Komisijai apie duomenų vertinimo rezultatus ir augalų apsaugos produktų įregistravimo sąlygas pateikdama šio Įstatymo 20 straipsnio 1 dalyje nurodytą informaciją.\n\n7. Jeigu augalų apsaugos produktų likučiai (toliau – likučiai), atsirandantys panaudojus augalų apsaugos produktą, pagal gerą augalų apsaugos praktiką turi kenksmingą poveikį žmonių ir gyvulių sveikatai bei gruntiniams vandenims arba aplinkai, Tarnyba, remdamasi Europos Komisijos vertinimo rezultatais, panaikina augalų apsaugos produktų laikiną įregistravimą.\n\n8. Jeigu po 3 metų Europos Komisijos sprendimas dėl veikliųjų medžiagų įrašymo į sąrašą dar nepriimtas, Tarnyba išimties tvarka gali prašyti pratęsti laikinosios registracijos terminą, per kurį būtų galima išsamiai išnagrinėti dokumentus ar papildomą informaciją.\n\n9. Laikinai įregistruojant augalų apsaugos produktus, laikomasi šio straipsnio 2 ir 4 dalių nuostatų.\n\n10. Dėl kiekvienos paraiškos pradedama atskira byla. Kiekvienoje byloje turi būti paraiška, sprendimas dėl augalų apsaugos produktų registravimo, jų toksikologinis, ekotoksikologinis, išlikimo ir pasiskirstymo aplinkoje, fizikinių ir cheminių savybių, biologinio efektyvumo įvertinimas, analizės metodų pripažinimas galiojančiais, Sveikatos apsaugos ministerijos įgaliotos institucijos pateiktos rekomendacijos dėl didžiausių leistinų likučių kiekių, Tarnybos patvirtinta etiketė lietuvių kalba pagal šio Įstatymo 17 straipsnio reikalavimus ir augalų apsaugos produkto registracijos liudijimo kopija. Šie duomenys gali būti pateikti Europos Sąjungos valstybių narių įgaliotoms institucijoms ir Europos Komisijai jų prašymu.\n\n11. Tarnyba, vadovaudamasi Europos Sąjungos esamų ir naujų veikliųjų medžiagų peržiūros programos išvadomis, registruoja augalų apsaugos produktus, išduoda registracijos liudijimus, panaikina registraciją ar keičia augalų apsaugos produktų naudojimo reglamentus žemės ūkio ministro nustatyta tvarka.\n\n12. Augalų apsaugos produktų fizikinės ir cheminės savybės ir analizės metodai, rizika žmonių sveikatai ir aplinkai bei biologinis efektyvumas vertinami pagal Europos Komisijos tos srities metodinius nurodymus ir kitus tarptautiniu mastu pripažįstamus vertinimo kriterijus.\n\n13. Augalų apsaugos produktų įvertinimo ir sprendimų priėmimo tvarką tvirtina žemės ūkio ministras, suderinus su aplinkos ministru ir sveikatos apsaugos ministru.\n\n14. Tarnyba apie augalų apsaugos produktų įregistravimą, perregistravimą, naudojimo reglamentų pakeitimą, naudojimo išplėtimą, registracijos panaikinimą, apribojimą arba uždraudimą skelbia „Valstybės žinių“ priede „Informaciniai pranešimai“."
    },
    {
      "provision_ref": "art7",
      "section": "7",
      "title": "7 straipsnis. Augalų apsaugos produktų perregistravimas",
      "content": "1. Pasibaigus registracijos laikotarpiui, augalų apsaugos produktai gali būti perregistruojami, jei pareiškėjas pateikia paraišką ir patikrinus nustatoma, kad laikomasi šio Įstatymo 6 straipsnio 1 dalyje nustatytų reikalavimų.\n\n2. Augalų apsaugos produktui, registruotam pagal šio Įstatymo reikalavimus, perregistruoti pareiškėjas pateikia paraišką ir papildomus duomenis, jei jų yra, apie produkto naudojimą, poveikį žmogui, gyvūnams ir aplinkai.\n\n3. Jeigu augalų apsaugos produktas buvo įregistruotas iki šio Įstatymo įsigaliojimo, pareiškėjas pateikia duomenis pagal šio Įstatymo 4 straipsnio 3 ir 4 dalių reikalavimus."
    },
    {
      "provision_ref": "art8",
      "section": "8",
      "title": "8 straipsnis. Augalų apsaugos produktų naudojimo reglamentų pakeitimas",
      "content": "1. Augalų apsaugos produktų naudojimo reglamentai gali būti keičiami:\n\n1) remiantis naujomis mokslo žiniomis;\n\n2) gavus augalų apsaugos produktų registracijos savininkų prašymą.\n\n2. Augalų apsaugos produktų naudojimo reglamentai gali būti keičiami pareiškėjo prašymu, pateikus dokumentus apie produkto veiksmingumą ir likučius.\n\n3. Keičiant augalų apsaugos produktų naudojimo reglamentus, laikomasi šio Įstatymo 6 straipsnio 1 dalies reikalavimų ir kitų Lietuvos Respublikos teisės aktų nuostatų."
    },
    {
      "provision_ref": "art9",
      "section": "9",
      "title": "9 straipsnis. Augalų apsaugos produktų naudojimo mažais plotais auginamiems augalams plėtra",
      "content": "1. Paraiškas išplėsti įregistruotų augalų apsaugos produktų naudojimą mažais plotais auginamiems augalams gali pateikti su žemės ūkio veikla susijusios mokslo įstaigos, augintojų asociacijos arba profesionalūs naudotojai.\n\n2. Tarnyba išplečia registruotų augalų apsaugos produktų naudojimą mažais plotais auginamiems augalams, jeigu:\n\n1) su žemės ūkio veikla susijusios mokslo įstaigos, augintojų asociacijos ar profesionalūs naudotojai pateikė dokumentus apie šių produktų veiksmingumą ir likučius, pagrindžiančius naudojimo išplėtimą;\n\n2) įvykdytos šio Įstatymo 6 straipsnio 1 dalies 3, 4 ir 5 punktuose nustatytos sąlygos ir augalų apsaugos produktas yra veiksmingas prieš kenksmingus organizmus, kuriems naikinti yra skirtas, neturi nepageidautino poveikio augalams ar augaliniams produktams, nesukelia nereikalingų kančių ir skausmo stuburiniams gyvūnams, neturi tiesioginio ar netiesioginio kenksmingo poveikio žmogaus ar gyvūnų sveikatai (per geriamąjį vandenį, maistą, pašarus ir pan.), nedaro neleistino poveikio aplinkai. Ypatingas dėmesys atkreipiamas į šių produktų išlikimą ir pasiskirstymą aplinkoje, geriamojo ir gruntinio vandens teršimą, poveikį naudingoms augalų ir gyvūnų rūšims;\n\n3) naudojimo išplėtimas susijęs su mažais plotais auginamais augalais, kurių sąrašą tvirtina žemės ūkio ministras.\n\n3. Tarnyba, išplėtusi augalų apsaugos produktų naudojimą mažais plotais auginamiems augalams, apie tai paskelbia oficialiai arba raštiškai įpareigoja augalų apsaugos registracijos savininkus papildyti įrašus etiketėje."
    },
    {
      "provision_ref": "art10",
      "section": "10",
      "title": "10 straipsnis. Augalų apsaugos produktų registracijos panaikinimas",
      "content": "1. Augalų apsaugos produktų registracija panaikinama, jeigu:\n\n1) pareiškėjai dėl įregistravimo buvo pateikę suklastotus dokumentus ar neteisingą informaciją;\n\n2) veiklioji medžiaga ar augalų apsaugos produktas nebeatitinka registracijos metu nurodytų reikalavimų;\n\n3) yra gautas augalų apsaugos produktų registracijos savininkų prašymas panaikinti registraciją.\n\n2. Tarnyba apie augalų apsaugos produktų įregistravimo panaikinimą praneša raštu augalų apsaugos produktų registracijos savininkams ir gali nustatyti laikotarpį, per kurį augalų apsaugos produktai turi būti pašalinti iš rinkos arba sunaudoti turimi jų kiekiai. Šio laikotarpio trukmė priklauso nuo registracijos panaikinimo priežasčių."
    },
    {
      "provision_ref": "art11",
      "section": "11",
      "title": "11 straipsnis. Veikliųjų medžiagų duomenų įvertinimas, ataskaitos rengimas ir pateikimas Europos Komisijai",
      "content": "1. Tarnyba, Europos Komisijos įgaliota parengti veikliųjų medžiagų duomenų įvertinimo ataskaitą ir ją pateikti Europos Komisijai, gavusi paraišką ir patikrinusi, ar duomenys yra išsamūs, įpareigoja pareiškėjus išsiųsti duomenis pagal šio Įstatymo 4 straipsnio 3 ir 4 dalių reikalavimus kitoms Europos Sąjungos valstybių narių įgaliotoms institucijoms ir Europos Komisijai.\n\n2. Veikliųjų medžiagų duomenų įvertinimo, ataskaitos rengimo ir pateikimo Europos Komisijai tvarką tvirtina žemės ūkio ministras."
    },
    {
      "provision_ref": "art12",
      "section": "12",
      "title": "12 straipsnis. Informacijos apie galimą kenksmingą poveikį pateikimas",
      "content": "1. Pareiškėjai ar augalų apsaugos produktų registracijos savininkai pateikia Tarnybai visą naujausią informaciją apie bet kurių įregistruotų arba registruojamų augalų apsaugos produktų, jų veikliųjų medžiagų arba likučių galimą kenksmingą poveikį žmogaus ar gyvūnų sveikatai, aplinkai bei gruntiniams vandenims.\n\n2. Tarnyba įpareigoja, kad pareiškėjai ar augalų apsaugos produktų registracijos savininkai nedelsdami perduotų šio straipsnio 1 dalyje nurodytą informaciją kitoms Europos Sąjungos valstybių narių įgaliotoms institucijoms ir Europos Komisijai."
    },
    {
      "provision_ref": "art13",
      "section": "13",
      "title": "13 straipsnis. Augalų apsaugos produktų registracijos kitose Europos Sąjungos valstybėse narėse pripažinimas",
      "content": "1. Tarnyba, gavusi iš pareiškėjo paraišką įregistruoti augalų apsaugos produktus, jau įregistruotus kitoje Europos Sąjungos valstybėje narėje, ir dokumentinius įrodymus, pagrindžiančius sąlygų palyginamumą, privalo:\n\n1) nereikalauti kartoti bandymų ir tyrimų, kurie jau buvo atlikti iki augalų apsaugos produktų įregistravimo kitose Europos Sąjungos valstybėse narėse, kurių žemės ūkio, fitosanitarijos ir aplinkos sąlygos, susijusios su augalų apsaugos produktų naudojimu, yra panašios į Lietuvos Respublikos sąlygas;\n\n2) įregistruoti augalų apsaugos produktus, jeigu jų veikliosios medžiagos, įrašytos į šio Įstatymo 5 straipsnio 3 dalyje nurodytą veikliųjų medžiagų sąrašą, yra įvertintos pagal šio Įstatymo 6 straipsnio 13 dalyje nustatytą augalų apsaugos produktų įvertinimo ir sprendimų priėmimo tvarką tiek, kiek žemės ūkio, fitosanitarijos ir aplinkos sąlygos panašios į Lietuvos Respublikos.\n\n2. Tarnyba, pripažindama kitų Europos Sąjungos valstybių narių registraciją, bet siekdama išvengti, kad dėl šalių mitybos skirtumų nebūtų daroma įtaka maisto užterštumui likučiais, viršijančiais leistiną paros suvartojimo normą, gali riboti augalų apsaugos produktų naudojimą.\n\n3. Registruojant augalų apsaugos produktus, įregistruotus kitose Europos Sąjungos valstybėse narėse, pareiškėjų sutikimu gali būti keičiami šių produktų naudojimo reglamentai ir atsižvelgiama į žemės ūkio, fitosanitarijos ar aplinkos sąlygas, svarbias Lietuvos Respublikai.\n\n4. Tarnyba praneša Europos Komisijai apie bandymų pakartojimą arba atsisakymą įregistruoti augalų apsaugos produktus, kurie jau buvo įregistruoti kitose Europos Sąjungos valstybėse narėse, taip pat pateikia pareiškėjų pagrindimą dėl žemės ūkio, fitosanitarijos ir aplinkos sąlygų, susijusių su augalų apsaugos produktų naudojimu Europos Sąjungos valstybės narės regionuose, kuriuose buvo atlikti bandymai arba įregistruoti minėti produktai, panašumo į Lietuvos Respublikos. Tarnybos pranešime turi būti nurodytos bandymų kartojimo arba atsisakymo įregistruoti priežastys.\n\n5. Jeigu Tarnyba atsisako pripažinti ir patvirtinti bandymus, atliktus panašių klimato sąlygų Europos Sąjungos valstybėse narėse, arba leisti tiekti į Lietuvos Respublikos rinką augalų apsaugos produktus, galutinį sprendimą dėl žemės ūkio, fitosanitarijos ar aplinkos sąlygų panašumo priima Europos Komisija."
    },
    {
      "provision_ref": "art14",
      "section": "14",
      "title": "14 straipsnis. Augalų apsaugos produktų, įregistruotų pagal šio Įstatymo  13 straipsnį, registracijos apribojimas arba uždraudimas",
      "content": "Jeigu yra pagrindas manyti, kad įregistruoti arba privalomi registruoti pagal šio Įstatymo 13 straipsnį augalų apsaugos produktai kelia pavojų žmonių ar gyvūnų sveikatai arba aplinkai, Tarnyba gali laikinai apriboti arba uždrausti augalų apsaugos produktų naudojimą ir pardavimą Lietuvos Respublikos teritorijoje ir apie tai nedelsdama praneša Europos Komisijai bei Europos Sąjungos valstybių narių įgaliotoms institucijoms, nurodydama apribojimų arba uždraudimo motyvus."
    },
    {
      "provision_ref": "art15",
      "section": "15",
      "title": "15 straipsnis. Duomenų augalų apsaugos produktams registruoti apsauga ir slaptumas",
      "content": "1. Tarnyba, įregistruodama augalų apsaugos produktus, nesinaudoja duomenimis, pateiktais pagal šio Įstatymo 4 straipsnio 3 dalies reikalavimus, kitų pareiškėjų naudai:\n\n1) jeigu pareiškėjai nepateikia augalų apsaugos produktų registracijos savininkų raštiško patvirtinimo, kad galima pasinaudoti tokia informacija;\n\n2) 10 metų po naujų veikliųjų medžiagų, skirtų Europos Sąjungos valstybių narių rinkai, įrašymo pirmą kartą į Europos Komisijos patvirtintą veikliųjų medžiagų sąrašą;\n\n3) 10 metų po esamų veikliųjų medžiagų įregistravimo Lietuvos Respublikoje;\n\n4) 5 metus nuo papildomos informacijos apie veikliųjų medžiagų, įrašytų į šio Įstatymo 5 straipsnio 3 dalyje nurodytą veikliųjų medžiagų sąrašą, sąlygų pakeitimą ar jų išlaikymą pateikimo. Jeigu 5 metų laikotarpis baigiasi anksčiau nei laikotarpis, nustatytas šio straipsnio 1 dalies 2 ir 3 punktuose, duomenų apsaugos laikotarpis pratęsiamas iki šio straipsnio 1 dalies 2 ir 3 punktuose nurodyto termino.\n\n2. Tarnyba, įregistruodama augalų apsaugos produktus, nesinaudoja duomenimis, pateiktais pagal šio Įstatymo 4 straipsnio 4 dalies reikalavimus, kitų pareiškėjų naudai:\n\n1) jeigu pareiškėjai nepateikia augalų apsaugos produktų registracijos savininkų raštiško patvirtinimo, kad galima pasinaudoti tokia informacija;\n\n2) 10 metų po augalų apsaugos produktų įregistravimo, jei veikliosios medžiagos įrašytos į Europos Komisijos patvirtintą veikliųjų medžiagų sąrašą bet kurioje Europos Sąjungos valstybėje narėje pirmą kartą;\n\n3) 10 metų po pirmųjų augalų apsaugos produktų įregistravimo Lietuvos Respublikoje, jei augalų apsaugos produktai buvo įregistruoti anksčiau, nei jų veikliosios medžiagos įrašytos į šio Įstatymo 5 straipsnio 3 dalyje nurodytą veikliųjų medžiagų sąrašą.\n\n3. Jeigu Tarnyba, išnagrinėjusi paraišką dėl augalų apsaugos produktų įregistravimo, nustato, kad veikliosios medžiagos, pagamintos kitų gamintojų ar kitų gamybos procesų metu, skiriasi nuo nurodytų dokumentuose, kuriais remiantis veikliosios medžiagos pirmą kartą buvo įrašytos į šio Įstatymo 5 straipsnio 3 dalyje nurodytą veikliųjų medžiagų sąrašą, apie tai praneša Europos Komisijai.\n\n4. Pareiškėjai, ketinantys teikti paraiškas įregistruoti augalų apsaugos produktus, kurių veikliosios medžiagos įrašytos į šio Įstatymo 5 straipsnio 3 dalyje nurodytą veikliųjų medžiagų sąrašą, prieš atlikdami bandymus su stuburiniais gyvūnais pateikia Tarnybai paklausimą dėl ketinamų įregistruoti augalų apsaugos produktų ir jau įregistruotųjų tapatumo. Tarnyba nurodo pareiškėjams ankstesnių augalų apsaugos produktų registracijos savininkų pavadinimus, adresus ir praneša augalų apsaugos produktų registracijos savininkams būsimųjų pareiškėjų pavadinimus ir adresus.\n\n5. Jeigu prašoma duomenų dėl veikliųjų medžiagų įrašymo į Europos Komisijos patvirtintą veikliųjų medžiagų sąrašą, kai minėtos veikliosios medžiagos jau yra Lietuvos Respublikos rinkoje iki šio Įstatymo įsigaliojimo, Tarnyba skatina augalų apsaugos priemonių registracijos savininką ir pareiškėją pasidalyti informacija, kad būtų apribotas bandymų su stuburiniais gyvūnais kartojimas.\n\n6. Pareiškėjai ir anksčiau įregistruotų augalų apsaugos produktų registracijos savininkai turi siekti susitarimo dėl duomenų pasidalijimo, kad būtų išvengta bandymų su stuburiniais gyvūnais kartojimo. Nepavykus susitarti, Tarnyba apie tai praneša Lietuvos laboratorinių gyvūnų naudojimo etikos komisijai prie Valstybinės maisto ir veterinarijos tarnybos."
    },
    {
      "provision_ref": "art16",
      "section": "16",
      "title": "16 straipsnis. Duomenų, pateiktų augalų apsaugos produktams registruoti, apsaugos ir slaptumo taikymo išimtys",
      "content": "1. Tarnyba užtikrina pareiškėjų pateiktos informacijos, susijusios su pramoninėmis ir komercinėmis paslaptimis, slaptumą, jeigu pareiškėjai pateikia prašymą. Slaptumo nuostata taikoma nepažeidžiant Lietuvos Respublikos ratifikuotos Konvencijos dėl teisės gauti informaciją, visuomenės dalyvavimo priimant sprendimus ir teisės kreiptis į teismus aplinkosaugos klausimais nuostatų.\n\n2. Slaptais nelaikomi duomenys:\n\n1) veikliosios medžiagos ar medžiagų pavadinimai ir kiekiai bei augalų apsaugos produktų pavadinimai;\n\n2) kitų medžiagų, kurios yra klasifikuojamos ir privalo būti nurodytos pagal cheminių medžiagų ir preparatų klasifikavimo, ženklinimo ir pakavimo teisės aktus, pavadinimai;\n\n3) veikliųjų medžiagų ir augalų apsaugos produktų fizikinės ir cheminės savybės;\n\n4) veikliųjų medžiagų ar augalų apsaugos produktų kenksmingumo pašalinimo būdai;\n\n5) tyrimų, atliktų veikliųjų medžiagų ar augalų apsaugos produktų veiksmingumui ir nekenksmingumui žmonėms, gyvūnams, augalams ir aplinkai nustatyti, rezultatų santraukos;\n\n6) rekomenduojamos saugos priemonės ir metodai, siekiant sumažinti naudojimo, saugojimo, pervežimo, pakrovimo ir iškrovimo, gaisro ar kitokį pavojų;\n\n7) šio Įstatymo 6 straipsnio 1 dalies 3 ir 4 punktuose nurodyti analizės metodai;\n\n8) augalų apsaugos produktų ir jų pakuotės sunaikinimo būdai;\n\n9) kenksmingumo pašalinimo būdai, augalų apsaugos produktams atsitiktinai išsipylus ar nutekėjus;\n\n10) apie pirmosios pagalbos suteikimą ir žmonių gydymą apsinuodijimo ar sužalojimo atveju.\n\n3. Jeigu anksčiau buvusią slaptą informaciją pareiškėjai paskelbia viešai, jie privalo apie tai pranešti Tarnybai."
    },
    {
      "provision_ref": "art17",
      "section": "17",
      "title": "17 straipsnis. Informacija augalų apsaugos produktų etiketėse",
      "content": "1. Augalų apsaugos produktų pakuočių etiketėse turi būti aiškiai ir nenuplaunamai pažymėta:\n\n1) augalų apsaugos produkto pavadinimas;\n\n2) augalų apsaugos produkto registracijos savininkų pavadinimai ir adresai bei registracijos numeriai, taip pat asmenų, atsakingų už augalų apsaugos produktų galutinį pakavimą ir ženklinimą arba už rinkai patiektų augalų apsaugos produktų galutinį ženklinimą, pavadinimai ir adresai, jeigu jie yra skirtingi;\n\n3) veikliųjų medžiagų pavadinimai ir kiekiai. Pavadinimas turi atitikti nurodytąjį Suklasifikuotų cheminių medžiagų sąraše, patvirtintame aplinkos ministro ir sveikatos apsaugos ministro, arba jeigu veikliosios medžiagos neįrašytos į minėtą sąrašą, nurodomas Tarptautinės Standartų Organizacijos (ISO) nustatytas bendras pavadinimas. Jeigu tokio nėra, veikliųjų medžiagų cheminiai pavadinimai nurodomi vadovaujantis Tarptautinės grynosios ir taikomosios chemijos sąjungos (IUPAC) cheminių medžiagų nomenklatūra;\n\n4) augalų apsaugos produktų kiekis gramais, kilogramais ar mililitrais, litrais;\n\n5) siuntos numeris;\n\n6) informacija apie augalų apsaugos produkto sudedamąsias dalis, pateikiama pagal cheminių medžiagų ir preparatų klasifikavimo, ženklinimo ir pakavimo tvarkas, patvirtintas aplinkos ministro ir sveikatos apsaugos ministro, bei informacija apie pirmosios pagalbos suteikimą nelaimingų atsitikimų atveju;\n\n7) galimo pavojaus žmonėms, gyvūnams arba aplinkai pobūdis – taikant rizikos frazes;\n\n8) žmonių, gyvūnų ar aplinkos apsaugos priemonės, nurodytos saugos frazėmis, ir operatoriaus asmeninės apsaugos priemonės;\n\n9) augalų apsaugos produktų veikimo grupė (insekticidas, augimo reguliatorius, herbicidas ar panašiai);\n\n10) augalų apsaugos produktų forma (šlampantys milteliai, koncentruota emulsija ir panašiai);\n\n11) augalai ar augaliniai produktai, kuriems skirtas augalų apsaugos produktas, ir specifinės žemės ūkio, fitosanitarijos ir aplinkos sąlygos, kurioms esant šis produktas gali būti naudojamas arba neturėtų būti naudojamas;\n\n12) augalų apsaugos produkto naudojimo rekomendacijos;\n\n13) jei reikia, saugus laikotarpis tarp augalų apsaugos produkto naudojimo ir augalų sėjos arba sodinimo, vėliau sėjamų ar sodinamų augalų, žmonių ar gyvulių patekimo į nupurkštus plotus, derliaus nuėmimo, naudojimo maistui ar pašarui;\n\n14) informacija apie galimą fitotoksiškumą, veislių jautrumą ir bet kuriuos kitus tiesioginius ar netiesioginius neigiamus poveikius augalams ar augaliniams produktams, nurodant laikotarpius, kurių reikia laikytis tarp augalų apsaugos produktų naudojimo ir augalų, kurie gali būti jautrūs augalų apsaugos produktams, sėjos ar sodinimo arba augalų sėjomainoje;\n\n15) nuoroda „Prieš naudodami augalų apsaugos produktą perskaitykite naudojimo instrukciją“, jeigu pridedami šio straipsnio 2 dalyje nurodyti informaciniai lapeliai;\n\n16) nurodymai dėl nepanaudotų augalų apsaugos produktų ir pakuočių saugaus sunaikinimo;\n\n17) galiojimo laikas nustatytomis saugojimo sąlygomis;\n\n18) augalų apsaugos produktų naudotojai – profesionalūs ar individualūs.\n\n2. Jeigu pakuotės etiketėje šio straipsnio 1 dalyje nurodyti reikalavimai netelpa, Tarnyba gali leisti pridėti prie pakuočių atskirus informacinius lapelius, kuriuose būtų nurodomi šio straipsnio 1 dalies l2, 13 ir 14 punktuose nustatyti reikalavimai. Informaciniai lapeliai laikomi etikečių dalimis.\n\n3. Augalų apsaugos produktų etiketėse neleistini žodžiai „netoksiškas“, „nekenksmingas“ ar panašios sąvokos, tačiau galima nurodyti, kad augalų apsaugos produktai gali būti naudojami bičių ar kitų gyvūnų aktyvumo metu, žydint žemės ūkio augalams ar piktžolėms, jeigu jie kelia tik minimalų pavojų.\n\n4. Į šalies rinką tiekiamų augalų apsaugos produktų etiketės turi būti lietuvių kalba. Pareiškėjas privalo pateikti Tarnybai patvirtinti etikečių projektus.\n\n5. Tarnyba turi teisę reikalauti, kad ant pakuočių būtų aiškiai ir nenuplaunamai pažymėta papildoma informacija, jeigu ji būtina žmonių, gyvūnų ar aplinkos apsaugai. Tarnyba nedelsdama praneša kitoms Europos Sąjungos valstybių narių įgaliotoms institucijoms ir Europos Komisijai apie kiekvieną išimtinį reikalavimą ir pateikia papildomą informaciją bei tokių reikalavimų priežastis. Sprendimas šiuo klausimu priimamas Europos Komisijos nustatyta tvarka. Tarnyba turi teisę laikytis savo reikalavimo, kol bus priimtas sprendimas."
    },
    {
      "provision_ref": "art18",
      "section": "18",
      "title": "18 straipsnis. Augalų apsaugos produktų moksliniai tyrimai",
      "content": "1. Neįregistruotų augalų apsaugos produktų moksliniai tyrimai, galintys turėti poveikį aplinkai, leidžiami tik Tarnybai juos įrašius į tyrimams naudojamų augalų apsaugos produktų sąrašą ir tik esant nustatytoms sąlygoms.\n\n2. Pareiškėjai prieš 6 mėnesius iki mokslinių tyrimų pradžios pateikia Tarnybai paraišką ir turimus duomenis, leidžiančius įvertinti galimą poveikį žmonių ir gyvūnų sveikatai bei aplinkai, išskyrus atvejus, kai tyrimus atliekančioms institucijoms yra suteikta teisė atlikti tam tikrus mokslinius tyrimus ir yra nustatytos jų vykdymo sąlygos.\n\n3. Jeigu moksliniai tyrimai gali turėti neigiamą poveikį žmonių ar gyvūnų sveikatai arba aplinkai, Tarnyba gali juos uždrausti arba leisti atlikti jos nustatytomis sąlygomis.\n\n4. Augalų apsaugos produktų, kurių sudėtyje yra genetiškai modifikuotų organizmų, mokslinius tyrimus reglamentuoja Genetiškai modifikuotų organizmų įstatymas."
    },
    {
      "provision_ref": "art19",
      "section": "19",
      "title": "19 straipsnis. Konsultavimo komisija",
      "content": "1. Konsultavimo komisija sudaroma iš mokslo ir kitų institucijų atstovų. Komisija, teikdama Tarnybai pasiūlymus ir rekomendacijas dėl augalų apsaugos produktų įregistravimo, vadovaujasi šio Įstatymo 6 straipsnio 13 dalyje nurodyta augalų apsaugos produktų įvertinimo ir sprendimų priėmimo tvarka.\n\n2. Konsultavimo komisijos sudėtį ir jos darbo reglamentą tvirtina žemės ūkio ministras."
    },
    {
      "provision_ref": "art20",
      "section": "20",
      "title": "20 straipsnis. Informacijos pateikimas",
      "content": "1. Tarnyba, ketvirčiui pasibaigus, ne vėliau kaip per mėnesį raštu praneša Europos Sąjungos valstybių narių įgaliotoms institucijoms ir Europos Komisijai apie augalų apsaugos produktų registravimą arba registravimo panaikinimą pagal šio Įstatymo nuostatas, nurodydama:\n\n1) augalų apsaugos produktų registracijos savininko pavadinimą;\n\n2) augalų apsaugos produktų prekinį pavadinimą;\n\n3) augalų apsaugos produktų grupę;\n\n4) visų veikliųjų medžiagų, esančių jų sudėtyje, pavadinimus ir kiekius;\n\n5) augalus ar augalinius produktus, kuriems įregistruotasis produktas skirtas;\n\n6) laikinai nustatytus didžiausius leistinus likučių kiekius, jeigu jie dar nėra nustatyti Europos Sąjungos teisės aktuose;\n\n7) augalų apsaugos produktų registracijos panaikinimo priežastis;\n\n8) duomenis, būtinus laikinai nustatytų didžiausių leistinų likučių kiekiui įvertinti.\n\n2. Tarnyba kiekvienais metais parengia registruotų augalų apsaugos produktų sąrašą. Sąrašas pateikiamas Europos Sąjungos valstybių narių įgaliotoms institucijoms ir Europos Komisijai."
    },
    {
      "provision_ref": "art21",
      "section": "21",
      "title": "21 straipsnis. Prekyba analogiškais augalų apsaugos produktais",
      "content": "1. Prekyba analogiškais augalų apsaugos produktais galima, jei šie produktai yra tiekiami į rinką iš Europos Sąjungos valstybių narių.\n\n2. Prekybos analogiškais augalų apsaugos produktais taisykles tvirtina žemės ūkio ministras."
    },
    {
      "provision_ref": "art22",
      "section": "22",
      "title": "22 straipsnis. Valstybės rinkliava už augalų apsaugos produktų registravimą, perregistravimą, naudojimo reglamentų pakeitimą, mažais plotais auginamų augalų naudojimo išplėtimą",
      "content": "Pareiškėjai, pateikdami paraiškas dėl augalų apsaugos produktų registravimo, perregistravimo, naudojimo reglamentų pakeitimo, mažais plotais auginamų augalų naudojimo išplėtimo, sumoka valstybės rinkliavą teisės aktų nustatyta tvarka.\n\nTREČIASIS SKIRSNIS\nVALSTYBĖS INSTITUCIJŲ KOMPETENCIJA IR FUNKCIJOS"
    },
    {
      "provision_ref": "art23",
      "section": "23",
      "title": "23 straipsnis. Augalų apsaugos produktų valstybinė valdymo sistema",
      "content": "Augalų apsaugos produktų registravimo, įvežimo, sandėliavimo, prekybos, naudojimo ir kontrolės valstybinį valdymą vykdo Žemės ūkio ministerijos įgaliota institucija – Valstybinė augalų apsaugos tarnyba, Aplinkos ministerija ir Sveikatos apsaugos ministerija ir (ar) jų įgaliotos institucijos pagal savo kompetenciją."
    },
    {
      "provision_ref": "art24",
      "section": "24",
      "title": "24 straipsnis. Valstybinės augalų apsaugos tarnybos kompetencija",
      "content": "Tarnyba:\n\n1) įgyvendina valstybės politiką augalų apsaugos srityje;\n\n2) plėtoja tarptautinį bendradarbiavimą;\n\n3) rengia teisės aktų, reglamentuojančių augalų apsaugos produktų registraciją, įvežimą, sandėliavimą, prekybą, naudojimą ir kontrolę, projektus;\n\n4) rengia augalų apsaugos įgyvendinimo planus, programas ir koordinuoja jų įgyvendinimą;\n\n5) atlieka registracijai pateiktų augalų apsaugos produktų poveikio žmonių sveikatai ir aplinkai rizikos, fizikinių ir cheminių savybių, analizės metodų galiojimo bei biologinio efektyvumo vertinimą;\n\n6) registruoja augalų apsaugos produktus;\n\n7) rengia ir skelbia registruotų augalų apsaugos produktų sąrašus;\n\n8) administruoja Geros eksperimentinės praktikos nuostatų įgyvendinimą;\n\n9) vykdo augalų apsaugos produktų ženklinimo, įvežimo, sandėliavimo, prekybos ir naudojimo kontrolę;\n\n10) išduoda vienkartinius leidimus augalų apsaugos produktams įvežti ir leidimus prekiauti;\n\n11) parengia įvežamų bei naudojamų augalų apsaugos produktų statistines suvestines;\n\n12) organizuoja augalų apsaugos purkštuvų sertifikavimą, technines apžiūras ir vykdo jų kontrolę;\n\n13) atlieka žemės ūkio augalų ligų ir kenkėjų paplitimo stebėjimus, įvertina ligų ir kenkėjų pasireiškimą ir praneša žemės naudotojams apie tinkamiausią laiką taikyti apsaugos priemones;\n\n14) kartu su kitomis institucijomis pagal patvirtintas programas moko augalų apsaugos produktų naudotojus ir prekiautojus;\n\n15) atlieka kitas šio ir kitų įstatymų bei teisės aktų nustatytas funkcijas."
    },
    {
      "provision_ref": "art25",
      "section": "25",
      "title": "25 straipsnis. Aplinkos ministerijos kompetencija",
      "content": "Aplinkos ministerija ir (ar) jos įgaliotos institucijos:\n\n1) išduoda leidimus augalų apsaugos produktams perpakuoti;\n\n2) rengia ir tvirtina teisės aktus dėl paviršinio vandens telkinių pakrančių apsaugos juostų ir zonų nustatymo naudojant augalų apsaugos produktus;\n\n3) kontroliuoja, kaip laikomasi aplinkos apsaugos reikalavimų sandėliuojant ir naudojant augalų apsaugos produktus šiame Įstatyme ir kituose Lietuvos Respublikos teisės aktuose nustatyta tvarka."
    },
    {
      "provision_ref": "art26",
      "section": "26",
      "title": "26 straipsnis. Sveikatos apsaugos ministerijos kompetencija",
      "content": "Sveikatos apsaugos ministerija ir (ar) jos įgaliotos institucijos:\n\n1) įvertina augalų apsaugos produktų registracijai pateiktus likučių kiekių tyrimų duomenis, nustato ir tvirtina didžiausias leistinas likučių koncentracijas augaluose ir augaliniuose produktuose;\n\n2) rengia ir tvirtina draudžiamų ir ribojamų augalų apsaugos produktų veikliųjų medžiagų sąrašus;\n\n3) išduoda augalų apsaugos produktų prekybos ir sandėliavimo leidimus – higienos pasus;\n\n4) rengia ir tvirtina teisės aktus, reglamentuojančius augalų apsaugos produktų sandėliavimo sanitarines apsaugos zonas;\n\n5) nustato darbuotojų, dirbančių su augalų apsaugos produktais, sveikatos tikrinimo reikalavimus ir tikrina jų sveikatą.\n\nKETVIRTASIS SKIRSNIS\nAUGALŲ APSAUGOS VALSTYBINĖ KONTROLĖ"
    },
    {
      "provision_ref": "art27",
      "section": "27",
      "title": "27 straipsnis. Augalų apsaugos valstybinė kontrolė",
      "content": "1. Augalų apsaugos valstybinę kontrolę teisės aktų nustatyta tvarka vykdo Žemės ūkio ministerijos įgaliota institucija – Valstybinė augalų apsaugos tarnyba ir Aplinkos ministerija bei jos įgaliotos institucijos.\n\n2. Valstybiniams augalų apsaugos inspektoriams Augalų apsaugos produktų kontrolės taisykles tvirtina žemės ūkio ministras.\n\n3. Tarnyba kiekvienais metais iki rugpjūčio 1 dienos praneša Europos Sąjungos valstybių narių įgaliotoms institucijoms ir Europos Komisijai apie praėjusių metų augalų apsaugos produktų tiekimo į rinką ir jų naudojimo tikrinimo rezultatus."
    },
    {
      "provision_ref": "art28",
      "section": "28",
      "title": "28 straipsnis. Augalų apsaugos valstybinę kontrolę vykdantys pareigūnai",
      "content": "Augalų apsaugos valstybinę kontrolę vykdantys Žemės ūkio ministerijos įgaliotos institucijos – Valstybinės augalų apsaugos tarnybos ir Aplinkos ministerijos pareigūnai, pateikę tarnybinį pažymėjimą, turi teisę:\n\n1) netrukdomi patekti į visų įmonių, įstaigų, organizacijų, ūkininkų ūkių ūkinės ir komercinės paskirties pastatus bei sklypus, kuriuose auginami augalai, ir tikrinti, ar juose laikomasi augalų apsaugos produktų įvežimo, prekybos, sandėliavimo, naudojimo bei aplinkos apsaugos ir higienos reikalavimų;\n\n2) tikrinti dokumentus, liudijančius augalų apsaugos produktų įsigijimo teisėtumą, jų kiekius ir kokybę;\n\n3) neatlygintinai paimti augalų apsaugos produktų pavyzdžius kokybei nustatyti ir juos pristatyti į laboratoriją teisės aktų nustatyta tvarka;\n\n4) gauti informaciją apie augalų ligų, kenkėjų, piktžolių paplitimą ir naikinimą naudojant augalų apsaugos produktus;\n\n5) sustabdyti arba uždrausti augalų apsaugos produktų naudojimą ir prekybą, jei pažeidžiami teisės aktų nustatyti reikalavimai;\n\n6) surašyti protokolus, įstatymų nustatyta tvarka nagrinėti administracinių teisės pažeidimų bylas ir skirti administracines nuobaudas.\n\nPENKTASIS SKIRSNIS\nAUGALŲ APSAUGOS PRODUKTŲ NAUDOTOJAI"
    },
    {
      "provision_ref": "art29",
      "section": "29",
      "title": "29 straipsnis. Augalų apsaugos produktų naudotojai ir jų pareigos",
      "content": "1. Augalų apsaugos produktų profesionalūs ir individualūs naudotojai privalo:\n\n1) vadovautis šiuo Įstatymu ir kitais teisės aktais;\n\n2) laikytis augalų apsaugos produktų sandėliavimo ir naudojimo reikalavimų;\n\n3) laikytis higienos ir aplinkos apsaugos reikalavimų.\n\n2. Profesionalūs naudotojai privalo tvarkyti įsigytų bei naudojamų augalų apsaugos produktų apskaitą ir teisės aktų nustatyta tvarka teikti informaciją Tarnybai bei kitoms suinteresuotoms institucijoms apie augalų apsaugos produktų naudojimą.\n\nŠEŠTASIS SKIRSNIS\nAUGALŲ APSAUGOS PRODUKTŲ ĮVEŽIMO, SANDĖLIAVIMO, PREKYBOS IR NAUDOJIMO TVARKA"
    },
    {
      "provision_ref": "art30",
      "section": "30",
      "title": "30 straipsnis. Augalų apsaugos produktų sandėliavimo, prekybos ir naudojimo tvarka",
      "content": "1. Taisykles, reglamentuojančias augalų apsaugos produktų sandėliavimą, prekybą ir naudojimą, tvirtina žemės ūkio ministras, suderinus su aplinkos ministru ir sveikatos apsaugos ministru.\n\n2. Geros augalų apsaugos praktikos ir Purkštuvų tikrinimo taisykles tvirtina žemės ūkio ministras."
    },
    {
      "provision_ref": "art31",
      "section": "31",
      "title": "31 straipsnis. Augalų apsaugos produktų naudojimo išimtys",
      "content": "Tarnyba turi teisę leisti ne ilgesniam kaip 120 dienų laikotarpiui tiekti į rinką augalų apsaugos produktus jos nustatytomis naudojimo sąlygomis, jei šalyje atsirado kenksmingų organizmų, kurių negalima sunaikinti turimais registruotais augalų apsaugos produktais. Apie tokius atvejus Tarnyba nedelsdama praneša kitoms Europos Sąjungos valstybių narių įgaliotoms institucijoms ir Europos Komisijai. Europos Komisijos nustatyta tvarka tokia išimtis gali būti pratęsta nurodytam laikotarpiui arba atšaukta."
    },
    {
      "provision_ref": "art32",
      "section": "32",
      "title": "32 straipsnis. Augalų apsaugos produktų įvežimas ne iš Europos Sąjungos valstybių",
      "content": "1. Įvežant augalų apsaugos produktus ne iš Europos Sąjungos valstybių, būtina turėti Tarnybos išduotą vienkartinį leidimą.\n\n2. Vienkartiniai leidimai išduodami žemės ūkio ministro nustatyta tvarka.\n\nSEPTINTASIS SKIRSNIS\nBAIGIAMOSIOS NUOSTATOS"
    },
    {
      "provision_ref": "art33",
      "section": "33",
      "title": "33 straipsnis. Tarptautinis bendradarbiavimas augalų apsaugos klausimais",
      "content": "Tarnybos vadovas pagal kompetenciją atstovauja Lietuvos Respublikai tarptautinėse organizacijose, atlieka kitus veiksmus, reikalingus tarptautiniams įsipareigojimams augalų apsaugos srityje įgyvendinti."
    },
    {
      "provision_ref": "art34",
      "section": "34",
      "title": "34 straipsnis. Teisinė atsakomybė",
      "content": "Fiziniai ir juridiniai asmenys, pažeidę šio Įstatymo reikalavimus, atsako įstatymų nustatyta tvarka.\n\nLietuvos Respublikos\naugalų apsaugos\nįstatymo Nr. IX-1069\npriedas\n\nĮgyvendinami Europos Sąjungos teisės aktai\n\n1991 m. liepos 15 d. Tarybos direktyva 91/414/EEB dėl augalų apsaugos produktų tiekimo į rinką (su paskutiniais pakeitimais, padarytais 2003 m. rugsėjo 11 d. Komisijos direktyva 2003/82/EB).“"
    },
    {
      "provision_ref": "art2",
      "section": "2",
      "title": "2 straipsnis. Pasiūlymas Vyriausybei",
      "content": "Pasiūlyti Vyriausybei iki 2004 m. balandžio 30 d. parengti ir patvirtinti šiam Įstatymui įgyvendinti reikalingus teisės aktus."
    },
    {
      "provision_ref": "art3",
      "section": "3",
      "title": "3 straipsnis. Įstatymo įsigaliojimas",
      "content": "Šis Įstatymas, išskyrus 2 straipsnį, įsigalioja nuo 2004 m. gegužės 1 d.\n\nSkelbiu šį Lietuvos Respublikos Seimo priimtą įstatymą.\n\nRESPUBLIKOS PREZIDENTAS                                                                 ROLANDAS PAKSAS"
    }
  ],
  "definitions": [
    {
      "term": "Aplinka",
      "definition": "vanduo, oras, žemė, laukinės faunos ir floros rūšys ir bet kurie jų tarpusavio ryšiai bei santykiai.",
      "source_provision": "art2"
    },
    {
      "term": "Augalai",
      "definition": "gyvi augalai ir jų gyvos dalys, įskaitant šviežius vaisius ir sėklas.",
      "source_provision": "art2"
    },
    {
      "term": "Augaliniai produktai",
      "definition": "iš augalų gauti neperdirbti produktai arba paruošti paprasčiausiu būdu: sumalti, išdžiovinti, suspausti ir kt., tačiau neįskaitant pačių augalų.",
      "source_provision": "art2"
    },
    {
      "term": "Augalų apsaugos produktai",
      "definition": "veikliosios medžiagos ir preparatai, turintys vieną ar daugiau veikliųjų medžiagų, naudotojui tiekiami, kaip yra supakuoti, ir skirti:\n\n1) augalams ar augaliniams produktams apsaugoti nuo visų kenksmingų organizmų arba užkirsti kelią tokių organizmų veikimui tiek, kiek tokios medžiagos ar preparatai nėra apibrėžiami kitaip;\n\n2) daryti įtaką augalų gyvybiniams procesams, tačiau kitaip nei mitybinės medžiagos (augimo reguliatoriai ir panašiai);\n\n3) augaliniams produktams konservuoti, tačiau atsižvelgiant, kiek tokioms medžiagoms ar produktams netaikomos specialios nuostatos dėl konservantų;\n\n4) nereikalingiems augalams sunaikinti;\n\n5) augalų dalims sunaikinti ar užkirsti kelią nepageidaujamam augalų augimui.",
      "source_provision": "art2"
    },
    {
      "term": "Augalų apsaugos produktų likučiai",
      "definition": "viena ar kelios medžiagos (įskaitant jų metabolitus bei produktus, atsirandančius dėl jų skilimo ar sąveikos su kitomis medžiagomis), esančios augaluose ar augaliniuose produktuose arba ant jų, gyvūninės kilmės produktuose arba ant jų, dirvožemyje, vandenyje, taip pat kitur po to, kai buvo panaudotas augalų apsaugos produktas.",
      "source_provision": "art2"
    },
    {
      "term": "Augalų apsaugos produktų naudojimo reglamentas",
      "definition": "nustatyta naudojimo paskirtis, norma, purškimų skaičius, sąlygos, laikas ir naudojimo apribojimai.",
      "source_provision": "art2"
    },
    {
      "term": "Augalų apsaugos produkto registracijos savininkas",
      "definition": "Lietuvos Respublikos ar užsienio valstybės fizinis arba juridinis asmuo, kurio vardu užregistruotas augalų apsaugos produktas ir jam išduotas registracijos liudijimas.",
      "source_provision": "art2"
    },
    {
      "term": "Augalų apsaugos produktų registravimas",
      "definition": "administracinis veiksmas, kuriuo Valstybinė augalų apsaugos tarnyba pagal pareiškėjo pateiktą paraišką suteikia teisę augalų apsaugos produktą tiekti į rinką.",
      "source_provision": "art2"
    },
    {
      "term": "Augalų apsaugos produktų tiekimas į rinką",
      "definition": "bet kuris augalų apsaugos produktų pristatymas už pinigus arba nemokamai, išskyrus jų pristatymą pagal važtaraštį iš Europos Sąjungos valstybių narių saugoti ar sunaikinti. Pagal šį Įstatymą augalų apsaugos produktų įvežimas į Lietuvos Respubliką taip pat laikomas tiekimu į rinką.",
      "source_provision": "art2"
    },
    {
      "term": "Esamos veikliosios medžiagos",
      "definition": "medžiagos, kurios buvo Europos Sąjungos valstybių narių rinkoje iki 1993 m. liepos 15 d.",
      "source_provision": "art2"
    },
    {
      "term": "Gyvūnai",
      "definition": "žmonių auginami arba maistui naudojami gyvūnai.",
      "source_provision": "art2"
    },
    {
      "term": "Individualūs naudotojai",
      "definition": "fiziniai asmenys, kurie neturi agronominio mokslo diplomo arba augalų apsaugos kursų baigimo pažymėjimo ir turi teisę įsigyti ir naudoti tik individualiam naudojimui skirtus augalų apsaugos produktus.",
      "source_provision": "art2"
    },
    {
      "term": "Integruota kontrolė",
      "definition": "biologinių, biotechnologinių, cheminių, kultūrinių arba sėklininkystės priemonių derinio racionalus taikymas, kai cheminiai augalų apsaugos produktai naudojami tik minimaliais kiekiais, siekiant kenksmingų organizmų populiaciją išlaikyti tokio dydžio, kad ji nepadarytų nepageidautinos ekonominės žalos ar nuostolių.",
      "source_provision": "art2"
    },
    {
      "term": "Kenksmingi organizmai",
      "definition": "augalų ar augalinių produktų kenkėjai, priklausantys gyvūnijai ar augmenijai, taip pat virusai, bakterijos, mikoplazmos, grybai ir kiti patogeniniai organizmai.",
      "source_provision": "art2"
    },
    {
      "term": "Konsultavimo komisija",
      "definition": "mokslo ir kitų institucijų atstovų grupė, teikianti moksliškai pagrįstus siūlymus ir rekomendacijas dėl augalų apsaugos produktų registracijos.",
      "source_provision": "art2"
    },
    {
      "term": "Medžiagos",
      "definition": "cheminiai elementai ir jų junginiai, susidarantys natūraliai ar gamybos būdu, įskaitant visas gamybos proceso metu atsirandančias priemaišas.",
      "source_provision": "art2"
    },
    {
      "term": "Naujos veikliosios medžiagos",
      "definition": "medžiagos, kurios tiekiamos į Europos Sąjungos valstybių narių rinką po 1993 m. liepos 15 d.",
      "source_provision": "art2"
    },
    {
      "term": "Operatorius",
      "definition": "darbuotojas, darbo metu turintis sąlytį su augalų apsaugos produktais.",
      "source_provision": "art2"
    },
    {
      "term": "Pareiškėjas",
      "definition": "augalų apsaugos produktų gamintojas arba jo įgaliotas juridinis asmuo, kuris teikia paraišką įregistruoti augalų apsaugos produktus.",
      "source_provision": "art2"
    },
    {
      "term": "Prekyba analogiškais augalų apsaugos produktais",
      "definition": "prekyba augalų apsaugos produktais, kurie yra tapatūs Lietuvos Respublikoje įregistruotiems augalų apsaugos produktams pagal savo kilmę, tos pačios preparatinės formos, pagaminti naudojant tą pačią veikliąją medžiagą ir pasižymi tokiu pat poveikiu.",
      "source_provision": "art2"
    },
    {
      "term": "Preparatai",
      "definition": "tirpalai arba mišiniai, sudaryti iš dviejų ar daugiau medžiagų, iš kurių bent viena yra veiklioji medžiaga, skirta naudoti kaip augalų apsaugos produktas.",
      "source_provision": "art2"
    },
    {
      "term": "Profesionalūs naudotojai",
      "definition": "asmenys, turintys agronominio mokslo diplomą arba augalų apsaugos kursų baigimo pažymėjimą ir teisę įsigyti ir naudoti profesionaliam naudojimui skirtus augalų apsaugos produktus.",
      "source_provision": "art2"
    },
    {
      "term": "Rizikos frazė",
      "definition": "standartinė frazė, nurodanti specifinę riziką, atsirandančią naudojant augalų apsaugos produktą.",
      "source_provision": "art2"
    },
    {
      "term": "Saugos frazė",
      "definition": "standartinė frazė, duodanti patarimą, kaip saugiai naudoti augalų apsaugos produktą.",
      "source_provision": "art2"
    },
    {
      "term": "Valstybinė augalų apsaugos tarnyba",
      "definition": "valstybinė augalų apsaugos institucija, veikianti prie Žemės ūkio ministerijos ir įgaliota registruoti augalų apsaugos produktus, kontroliuoti jų įvežimą, sandėliavimą, prekybą ir naudojimą.",
      "source_provision": "art2"
    },
    {
      "term": "Veikliosios medžiagos",
      "definition": "medžiagos ar mikroorganizmai, įskaitant virusus, pasižymintys bendru ar specifiniu poveikiu kenksmingiems organizmams, augalams, jų dalims arba augaliniams produktams.",
      "source_provision": "art2"
    }
  ]
}

{
  "id": "lt-law-xiv-1740",
  "type": "statute",
  "title": "Lietuvos Respublikos ginklų ir šaudmenų kontrolės įstatymo Nr. IX-705 1, 2, 3, 9, 12, 16, 19, 21, 22, 23, 24, 25, 26, 27, 28, 30, 34, 36, 37, 38, 39, 40, 41, 42, 43, 45-1, 46 straipsnių ir priedo pakeitimo įstatymas",
  "short_name": "XIV-1740",
  "status": "in_force",
  "issued_date": "2022-12-22",
  "in_force_date": "2023-04-01",
  "url": "https://e-tar.lt/portal/lt/legalAct/526995508c1011ed8df094f359a60216/FSkiNTBxpk",
  "provisions": [
    {
      "provision_ref": "art1",
      "section": "1",
      "title": "1 straipsnis. 1 straipsnio pakeitimas",
      "content": "Pakeisti 1 straipsnio 3 dalies 6 punktą ir jį išdėstyti taip:\n\n„6) karinei įrangai, išskyrus A, B, C, D kategorijų ginklus, ginklų priedėlius, šaudmenis, jų dalis;“."
    },
    {
      "provision_ref": "art2",
      "section": "2",
      "title": "2 straipsnis. 2 straipsnio pakeitimas",
      "content": "1. Pakeisti 2 straipsnio 49 dalį ir ją išdėstyti taip:\n\n„49. Nuolatinis Lietuvos Respublikos gyventojas – Lietuvos Respublikos pilietis arba Lietuvos Respublikos ilgalaikio gyventojo leidimą gyventi Europos Sąjungoje turintis fizinis asmuo, kuris Lietuvos Respublikos gyvenamosios vietos deklaravimo įstatymo nustatyta tvarka yra deklaravęs gyvenamąją vietą Lietuvos Respublikoje (išskyrus Lietuvos Respublikos pilietybės neturinčius Rusijos Federacijos ar Baltarusijos Respublikos piliečius).“\n\n2. Papildyti 2 straipsnį 77 dalimi:\n\n„77. Kitos šiame įstatyme vartojamos sąvokos suprantamos taip, kaip jos apibrėžiamos Lietuvos Respublikos strateginių prekių kontrolės įstatyme.“"
    },
    {
      "provision_ref": "art3",
      "section": "3",
      "title": "3 straipsnis. 3 straipsnio pakeitimas",
      "content": "Pakeisti 3 straipsnio 22 punktą ir jį išdėstyti taip:\n\n„22) graižtviniai šaunamieji ginklai, kurių kalibras yra 12,7 mm arba didesnis, lygiavamzdžiai šaunamieji ginklai, kurių kalibras yra 20 mm arba didesnis, ir visi šaunamieji automatiniai ginklai su juostiniu šovinių padavimu, išskyrus medžioklinius, senovinius ginklus ir senovinių ginklų kopijas.“"
    },
    {
      "provision_ref": "art4",
      "section": "4",
      "title": "4 straipsnis. 9 straipsnio pakeitimas",
      "content": "Pakeisti 9 straipsnio 2 dalį ir ją išdėstyti taip:\n\n„2. Civilinėje apyvartoje esančių ginklų, jų savininkų ir valdytojų apskaitą tvarko Lietuvos policijos generalinio komisaro įgaliota policijos įstaiga (toliau – policijos įstaiga).“"
    },
    {
      "provision_ref": "art5",
      "section": "5",
      "title": "5 straipsnis. 12 straipsnio pakeitimas",
      "content": "1. Pakeisti 12 straipsnio 1 dalį ir ją išdėstyti taip:\n\n„1. Leidimus įsigyti ginklus, leidimus laikyti ir leidimus nešiotis A, B, C kategorijų ginklus išduoda policijos įstaiga, gavusi asmenų prašymus per atstumą, elektroninėmis priemonėmis per Paslaugų ir gaminių kontaktinį centrą ar Policijos elektroninių paslaugų sistemą arba tiesiogiai, pagal kuriuos galima identifikuoti juos pateikusį asmenį (toliau šiame straipsnyje – prašymas).“\n\n2. Pakeisti 12 straipsnio 3 dalį ir ją išdėstyti taip:\n\n„3. Patikrinimus, siekdama nustatyti, ar asmenims, pretenduojantiems gauti leidimus įsigyti ginklus, leidimus laikyti ar leidimus nešiotis A, B, C kategorijų ginklus, netaikomi šio įstatymo 17 straipsnyje nustatyti apribojimai, atlieka policijos įstaiga, gavusi prašymą. Patikrinimai atliekami, sprendimas dėl leidimo įsigyti ginklus išdavimo priimamas ir leidimas įsigyti ginklus išduodamas arba jį išduoti atsisakoma ne vėliau kaip per 10 kalendorinių dienų nuo prašymo pateikimo dienos, o dėl leidimo laikyti ar leidimo nešiotis A, B, C kategorijų ginklus išdavimo – ne vėliau kaip per 30 kalendorinių dienų nuo prašymo pateikimo dienos. Šie terminai policijos įstaigos vadovo ar jo įgalioto asmens sprendimu gali būti pratęsti ne vėliau kaip per 5 kalendorines dienas nuo prašymo pateikimo dienos, ne ilgesniam kaip 6 mėnesių laikotarpiui, jeigu, atlikus asmenų, pretenduojančių gauti leidimus įsigyti ginklus, leidimus laikyti ginklus ar leidimus nešiotis A, B, C kategorijų ginklus, patikrinimus, gaunama informacija apie šių asmenų turimą teistumą už užsienio valstybėse padarytas nusikalstamas veikas ir būtina atlikti asmens užsienio valstybėje padarytos nusikalstamos veikos perkvalifikavimą pagal Lietuvos Respublikos baudžiamąjį kodeksą.“\n\n3. Pakeisti 12 straipsnio 9 dalį ir ją išdėstyti taip:\n\n„9. Leidimas laikyti ginklus ir leidimas nešiotis ginklus galioja 5 metus ir gali būti policijos įstaigos vadovo ar jo įgalioto asmens sprendimu pratęsiamas kas 5 metai 5 metų laikotarpiui. Leidimas laikyti ginklus ir leidimas nešiotis A kategorijos ginklus šaulio tarnybai ar profesinės karo tarnybos kario, kario savanorio ir kito savanoriškos nenuolatinės karo tarnybos kario individualiems praktiniams įgūdžiams tobulinti, išduotas asmeniui pirmą kartą, galioja 2 metus, o po to gali būti policijos įstaigos vadovo ar jo įgalioto asmens sprendimu pratęsiamas kas 5 metai 5 metų laikotarpiui. Šio straipsnio 10 dalyje nurodytas bendras leidimas laikyti (nešiotis) C kategorijos ginklus galioja neterminuotai.“\n\n4. Pakeisti 12 straipsnio 10 dalį ir ją išdėstyti taip:\n\n„10. Leidimai įsigyti ginklus, leidimai laikyti ir leidimai nešiotis A, B, C kategorijų ginklus asmenims išduodami Vyriausybės ar jos įgaliotos institucijos nustatyta tvarka. Fiziniams asmenims išduodamas vienas bendras leidimas laikyti (nešiotis) A ir B kategorijų ginklus. Šiame leidime nurodoma, kokius ginklus asmuo gali laikyti, kokius – nešiotis. Fiziniams asmenims išduodamas vienas bendras neterminuotas leidimas laikyti (nešiotis) C kategorijos ginklus. Išduodant šioje dalyje nurodytus leidimus, ginklų identifikaciniai duomenys (ginklo šalis gamintoja ir gamybos vieta, markė, modelis, kalibras, gamintojo pavadinimas, pagaminimo metai ir identifikacinis numeris) į šiuos leidimus neįrašomi.“\n\n5. Pakeisti 12 straipsnio 12 dalį ir ją išdėstyti taip:\n\n„12. Leidimas įsigyti ginklus, leidimas laikyti ir leidimas nešiotis šio įstatymo 3 straipsnio 2, 6–10 punktuose nurodytus ginklus, B ir C kategorijų ginklus neišduodamas fiziniam asmeniui, dėl kurio dėl mokestinės nepriemokos ar baudos už administracinį nusižengimą priimtas sprendimas dėl priverstinio išieškojimo.“"
    },
    {
      "provision_ref": "art6",
      "section": "6",
      "title": "6 straipsnis. 16 straipsnio pakeitimas",
      "content": "Pakeisti 16 straipsnio 1 dalį ir ją išdėstyti taip:\n\n„1. Fizinis asmuo jam priklausantį A kategorijos ginklą, nurodytą šio įstatymo 3 straipsnio 2, 6–9 punktuose, B ar C kategorijos ginklą gali perleisti naudoti tik kartu gyvenančiam šeimos nariui, turinčiam teisę laikyti ar nešiotis A kategorijos ginklą, nurodytą šio įstatymo 3 straipsnio 2, 6–9 punktuose, B ar C kategorijos ginklą. Ginklas turi būti laikomas fizinio asmens, perleidusio jam priklausantį A kategorijos ginklą, nurodytą šio įstatymo 3 straipsnio 2, 6–9 punktuose, B ar C kategorijos ginklą naudoti kartu gyvenančiam šeimos nariui, būste. Laikyti ar nešiotis ginklą kartu gyvenantis šeimos narys gali tik šiame įstatyme nustatyta tvarka gavęs leidimą laikyti ginklus ar leidimą nešiotis ginklus.“"
    },
    {
      "provision_ref": "art7",
      "section": "7",
      "title": "7 straipsnis. 19 straipsnio pakeitimas",
      "content": "1. Pakeisti 19 straipsnio 2 dalį ir ją išdėstyti taip:\n\n„2. Licencijas verstis šio straipsnio 1 dalyje nurodyta veikla turi teisę gauti Europos fiziniai asmenys ir Europos juridiniai asmenys, atitinkantys šiame straipsnyje nustatytus reikalavimus. Licencijos verstis šio straipsnio 1 dalyje nurodyta veikla galioja neterminuotai.“\n\n2. Pakeisti 19 straipsnio 3 dalį ir ją išdėstyti taip:\n\n„3. Lietuvos Respublikoje verstis šio straipsnio 1 dalyje nurodyta veikla turi teisę valstybių narių paslaugų teikėjai, pateikę licencijas išduodančiai institucijai savo registracijos valstybėje narėje gautas licencijas ir (ar) leidimus verstis atitinkama veikla. Licencijas išduodanti institucija, patikrinusi pateiktos licencijos ir (ar) leidimo galiojimą ir gavusi licenciją ir (ar) leidimą išdavusios valstybės narės patikrintų asmenų, kurie dirba su licencijuojama veikla tiesiogiai susijusį darbą, sąrašus, išduoda rašytinį sutikimą verstis Lietuvos Respublikoje licencijuojama veikla (toliau – rašytinis sutikimas). Rašytinis sutikimas galioja neterminuotai.“"
    },
    {
      "provision_ref": "art8",
      "section": "8",
      "title": "8 straipsnis. 21 straipsnio pakeitimas",
      "content": "1. Pakeisti 21 straipsnio 2 dalies 8 punktą ir jį išdėstyti taip:\n\n„8) prieš priimdamas į darbą naują darbuotoją, kurio darbas yra tiesiogiai susijęs su licencijuojama veikla, pateikti policijos įstaigai šio asmens duomenis (vardą, pavardę, asmens kodą, gyvenamosios vietos adresą) ir sveikatos patikrinimo išvadą, patvirtinančią, kad jis neserga ligomis ar neturi fizinių trūkumų, dėl kurių asmuo negali įsigyti ar turėti ginklo;“.\n\n2. Pakeisti 21 straipsnio 2 dalies 9 punktą ir jį išdėstyti taip:\n\n„9) ginklų, ginklų priedėlių, šaudmenų, jų dalių apskaitos žurnalus ir kitus dokumentus saugoti ne mažiau kaip 20 metų nuo paskutinio įrašo padarymo juose dienos, neatsižvelgiant į tai, ar verčiamasi licencijuojama veikla, ar ne (likvidavus juridinį asmenį, kitą organizaciją ar jų padalinį ar mirus fiziniam asmeniui, ginklų, ginklų priedėlių, šaudmenų, jų dalių apskaitos žurnalai ir kiti dokumentai perduodami policijos įstaigai, kuri tvarko civilinėje apyvartoje esančių ginklų, jų savininkų ir valdytojų apskaitą);“.\n\n3. Pakeisti 21 straipsnio 2 dalies 10 punktą ir jį išdėstyti taip:\n\n„10) Vyriausybės ar jos įgaliotos institucijos nustatyta tvarka žymėti į Lietuvos Respubliką importuotus, atvežtus, pagamintus ar specialiojo statuso subjektų į civilinę apyvartą perduotus šio įstatymo 3 straipsnio 2, 6–10 punktuose nurodytus ginklus, taip pat B kategorijos šaunamuosius ginklus, jeigu jie nėra pažymėti;“.\n\n4. Pakeisti 21 straipsnio 2 dalies 11 punktą ir jį išdėstyti taip:\n\n„11) importavęs, atvežęs į Lietuvos Respubliką ginklus, šaudmenis, ne vėliau kaip per 5 darbo dienas nuo ginklų, šaudmenų importo, atvežimo į Lietuvos Respubliką dienos, o norėdamas eksportuoti, vežti ginklus, šaudmenis iš Lietuvos Respublikos, ne vėliau kaip prieš 5 darbo dienas iki numatomo ginklų, šaudmenų eksporto, vežimo elektroninėmis priemonėmis per Policijos elektroninių paslaugų sistemą pateikti importuotų, atvežtų ar numatomų eksportuoti, vežti šio įstatymo 3 straipsnio 2, 6–10 punktuose nurodytų ginklų, B ir C kategorijų ginklų identifikacinius duomenis (ginklo šalį gamintoją ir gamybos vietą, markę, modelį, kalibrą, gamintojo pavadinimą, pagaminimo metus ir identifikacinį numerį), vertę, šaudmenų duomenis (identifikacinį gamintojo žymenį, gamintojo pavadinimą ir ginklų partijos identifikacinį numerį, kalibrą ir šaudmenų tipą, kiekį), vertę, ginklų, šaudmenų tiekėjų ar gavėjų duomenis (pavadinimą, vardą, pavardę, buveinės ar gyvenamosios vietos adresą) policijos įstaigai, kuri tvarko civilinėje apyvartoje esančių ginklų, jų savininkų ir valdytojų apskaitą;“.\n\n5. Pakeisti 21 straipsnio 3 dalies 2 punktą ir jį išdėstyti taip:\n\n„2) verstis licencijuojama veikla objektuose, kuriuose licencijos ar rašytinio sutikimo turėtojas neturi policijos įstaigos išduoto leidimo laikyti ginklus;“."
    },
    {
      "provision_ref": "art9",
      "section": "9",
      "title": "9 straipsnis. 22 straipsnio pakeitimas",
      "content": "1. Pakeisti 22 straipsnio 1 dalį ir ją išdėstyti taip:\n\n„1. Licenciją verstis ginklų, ginklų priedėlių, šaudmenų, jų dalių gamyba Vyriausybės nustatyta tvarka išduoda policijos įstaiga.“\n\n2. Pakeisti 22 straipsnio 3 dalies 6 punktą ir jį išdėstyti taip:\n\n„6) kiekvieno pagaminto ginklo identifikacinius duomenis (ginklo šalį gamintoją ir gamybos vietą, markę, modelį, kalibrą, gamintojo pavadinimą, pagaminimo metus ir identifikacinį numerį) ne vėliau kaip per 5 kalendorines dienas nuo ginklo pagaminimo dienos elektroninėmis priemonėmis per Policijos elektroninių paslaugų sistemą perduoti policijos įstaigai, kuri tvarko civilinėje apyvartoje esančių ginklų, jų savininkų ir valdytojų apskaitą.“"
    },
    {
      "provision_ref": "art10",
      "section": "10",
      "title": "10 straipsnis. 23 straipsnio pakeitimas",
      "content": "Pakeisti 23 straipsnį ir jį išdėstyti taip:\n\n„23 straipsnis. Ginklų, ginklų priedėlių, šaudmenų, jų dalių eksportas, importas, vežimas ir gabenimas tranzitu\n\n1. Vyriausybės įgaliota institucija turi teisę eksportuoti, importuoti, vežti visų kategorijų ginklus, ginklų priedėlius, šaudmenis, jų dalis, taip pat šio įstatymo 3 straipsnio 7 punkte nurodytų ginklų dėtuves, į kurias telpa daugiau kaip 20 šovinių, ir šio įstatymo 3 straipsnio 8 punkte nurodytų ginklų dėtuves, į kurias telpa daugiau kaip 10 šovinių, išskyrus šio straipsnio 8 dalies 3 punkte ir 9 dalies 10 punkte nurodytus atvejus. Lietuvos Respublikos krašto apsaugos ministerija ar jos įgaliota krašto apsaugos sistemos institucija turi teisę eksportuoti, importuoti, vežti visų kategorijų krašto apsaugos sistemai skirtus ginklus, ginklų priedėlius, šaudmenis, jų dalis, išskyrus šio straipsnio 8 dalies 3 punkte ir 9 dalies 10 punkte nurodytus atvejus. Ne krašto apsaugos sistemai skirtus ginklus, ginklų priedėlius, šaudmenis, jų dalis Krašto apsaugos ministerija ar jos įgaliota krašto apsaugos sistemos institucija importuoja, eksportuoja Strateginių prekių kontrolės įstatymo nustatyta tvarka.\n\n2. Europos fizinis asmuo ar Europos juridinis asmuo, norintis verstis A kategorijos ginklų, išvardytų šio įstatymo 3 straipsnio 2, 6–10 punktuose, duslintuvų, taip pat šio įstatymo 3 straipsnio 7 punkte nurodytų ginklų dėtuvių, į kurias telpa daugiau kaip 20 šovinių, ir šio įstatymo 3 straipsnio 8 punkte nurodytų ginklų dėtuvių, į kurias telpa daugiau kaip 10 šovinių, importo, vežimo veikla, privalo turėti Vyriausybės nustatyta tvarka policijos įstaigos išduotą licenciją ar rašytinį sutikimą. Licencija ar rašytinis sutikimas verstis nurodytų ginklų, ginklų priedėlių, šaudmenų, jų dalių importo, vežimo veikla licencijos ir rašytinio sutikimo turėtojui suteikia teisę juos importuoti ar vežti į Lietuvos Respubliką iš kitos Europos Sąjungos valstybės narės.\n\n3. Europos fiziniai ir Europos juridiniai asmenys, kurie verčiasi ginklų, ginklų priedėlių, šaudmenų, jų dalių gamyba, importu ar ginklų taisymu, ginklų ir šaudmenų perdirbimu, A kategorijos ginklus, ginklų priedėlius, šaudmenis, jų dalis importuoja, eksportuoja Strateginių prekių kontrolės įstatymo nustatyta tvarka.\n\n4. Europos fizinis asmuo ar Europos juridinis asmuo, norintis verstis B, C, D kategorijų ginklų, ginklų priedėlių, šaudmenų, jų dalių eksporto, importo, vežimo veikla, privalo turėti licenciją ar rašytinį sutikimą. Tokią licenciją ar rašytinį sutikimą Vyriausybės nustatyta tvarka išduoda policijos įstaiga. Licencija ar rašytinis sutikimas eksportuoti, importuoti, vežti ginklus, ginklų priedėlius, šaudmenis, jų dalis licencijos ir rašytinio sutikimo turėtojui suteikia teisę:\n\n1) juos gabenti tranzitu per Lietuvos Respubliką;\n\n2) juos vežti į kitą Europos Sąjungos valstybę narę arba iš jos.\n\n5. Norintis eksportuoti, importuoti ar gabenti tranzitu per Lietuvos Respubliką B, C kategorijų ginklus, ginklų priedėlius, jų šaudmenis, jų dalis, eksportuotojas, importuotojas, užsienio valstybės ūkio subjektas (tik dėl gabenimo tranzitu per Lietuvos Respubliką) kiekvienai ginklų partijai turi gauti leidimą eksportuoti, importuoti ar gabenti ginklus tranzitu per Lietuvos Respubliką. Eksportuotojas vietoj leidimo eksportuoti ginklus gali gauti daugkartinį leidimą, kai eksportuojamos kelios B ir C kategorijų ginklų partijos vienam nustatytam gavėjui, arba bendrąjį leidimą, kai eksportuojamos kelios B ir C kategorijų ginklų partijos keliems nustatytiems gavėjams. Šioje dalyje nurodytus leidimus Reglamento (ES) Nr. 258/2012 ir Vyriausybės arba jos įgaliotos institucijos nustatyta tvarka išduoda policijos įstaiga. Leidimas eksportuoti, importuoti ar gabenti ginklus tranzitu per Lietuvos Respubliką galioja vienus metus. Be šių leidimų galima eksportuoti, importuoti, gabenti tranzitu per Lietuvos Respubliką D kategorijos ginklus ir pneumatinių ginklų šaudmenis.\n\n6. B ir C kategorijų ginklų, ginklų priedėlių, šaudmenų, jų dalių eksporto, importo, vežimo, gabenimo tranzitu per Lietuvos Respubliką tvarką nustato Vyriausybė arba jos įgaliota institucija.\n\n7. Licencijos ir rašytinio sutikimo turėtojas, norintis vežti ginklus, ginklų priedėlius, šaudmenis, jų dalis iš Lietuvos Respublikos į kitą Europos Sąjungos valstybę narę, turi gauti policijos įstaigos leidimą vežti ginklus. Šis leidimas galioja 3 metus. Policijos įstaiga leidimą vežti ginklus išduoda tik gavusi išankstinį sutikimą dėl ginklų vežimo į kitą Europos Sąjungos valstybę narę. Be šio leidimo galima vežti D kategorijos ginklus ir pneumatinių ginklų šaudmenis.\n\n8. Licencijos ir rašytinio sutikimo turėtojas, norintis vežti ginklus, ginklų priedėlius, šaudmenis, jų dalis į Lietuvos Respubliką iš kitos Europos Sąjungos valstybės narės, turi gauti išankstinį policijos įstaigos sutikimą dėl ginklų vežimo. Šis išankstinis sutikimas galioja 3 metus. Be šio išankstinio sutikimo galima vežti D kategorijos ginklus ir pneumatinių ginklų šaudmenis. Šis išankstinis sutikimas neišduodamas, jeigu paaiškėja bent viena iš šių aplinkybių:\n\n1) pateikti ne visi dokumentai, kurių reikia išankstiniam sutikimui dėl ginklų vežimo gauti, arba dokumentai netinkamai įforminti ir per policijos įstaigos nustatytą terminą dokumentai nepatikslinami ir (ar) nepateikiami trūkstami dokumentai;\n\n2) licencijos ar rašytinio sutikimo turėtojui sustabdytas arba panaikintas licencijos ar rašytinio sutikimo verstis šio įstatymo 19 straipsnio 1 dalies 1, 2 ar 4 punkte nurodyta veikla galiojimas;\n\n3) licencijos ar rašytinio sutikimo turėtojas negali užtikrinti saugaus ginklų, ginklų priedėlių, šaudmenų, jų dalių laikymo, sandėliavimo sąlygų.\n\n9. Leidimas eksportuoti ginklus, leidimas importuoti ginklus, leidimas gabenti ginklus tranzitu per Lietuvos Respubliką, leidimas vežti ginklus neišduodamas, jeigu paaiškėja bent viena iš šių aplinkybių:\n\n1) pateikti ne visi dokumentai, kurių reikia leidimui gauti, arba dokumentai netinkamai įforminti ir per policijos įstaigos nustatytą terminą dokumentai nepatikslinami ir (ar) nepateikiami trūkstami dokumentai;\n\n2) licencijos ar rašytinio sutikimo turėtojui sustabdytas arba panaikintas licencijos ar rašytinio sutikimo eksportuoti, importuoti, vežti ginklus, ginklų priedėlius, šaudmenis, jų dalis galiojimas;\n\n3) importuotojas, vežėjas negali užtikrinti saugaus ginklų, ginklų priedėlių, šaudmenų, jų dalių laikymo, sandėliavimo sąlygų (importo, vežimo atvejais);\n\n4) Europos Sąjungos valstybės narės kompetentinga institucija nesutinka, kad ginklai, ginklų priedėliai, šaudmenys, jų dalys būtų vežami į šios Europos Sąjungos valstybės narės teritoriją (vežimo atveju);\n\n5) jo išdavimas prieštarauja Sutartyje dėl prekybos ginklais ir 2008 m. gruodžio 8 d. Tarybos bendrojoje pozicijoje 2008/944/BUSP, nustatančioje bendrąsias taisykles, reglamentuojančias karinių technologijų ir įrangos eksporto kontrolę nurodytiems kriterijams;\n\n6) paaiškėja, kad pateikti klaidingi duomenys ir (ar) policijos įstaigai nepranešta, kad jie pasikeitė;\n\n7) valstybės narės kompetentinga institucija nesutinka, kad pareiškėjui būtų išduotas leidimas eksportuoti ginklus (kai numatomi eksportuoti ginklai, ginklų priedėliai, šaudmenys, jų dalys laikomi kitoje valstybėje narėje);\n\n8) tranzito valstybė (ne valstybė narė) prieštarauja ginklų, ginklų priedėlių, šaudmenų, jų dalių gabenimui tranzitu per šios valstybės teritoriją;\n\n9) Reglamento (ES) Nr. 258/2012 11 straipsnio 1 dalies a punkte nurodytu atveju;\n\n10) valstybei, į kurią (iš kurios) numatoma eksportuoti (importuoti) ar į kurią numatoma vežti ginklus, ginklų priedėlius, šaudmenis, jų dalis, taikomos tarptautinės sankcijos, įgyvendinamos pagal Lietuvos Respublikos tarptautinių sankcijų įstatymą ir draudžiančios ginklų, ginklų priedėlių, šaudmenų, jų dalių eksportą, importą, vežimą ar gabenimą tranzitu per Lietuvos Respubliką;\n\n11) yra duomenų apie tai, kad gali būti pažeisti Lietuvos Respublikos užsienio politikos, nacionalinės ekonomikos, valstybės saugumo interesai.\n\n10. Leidimo eksportuoti ginklus, leidimo importuoti ginklus, leidimo gabenti ginklus tranzitu per Lietuvos Respubliką ir leidimo vežti ginklus galiojimas panaikinamas, jeigu paaiškėja bent viena iš šių aplinkybių:\n\n1) yra bent viena iš šio straipsnio 9 dalies 2, 3, 5, 6, 9 ir 11 punktuose nurodytų aplinkybių;\n\n2) valstybei, į kurią (iš kurios) eksportuojami (importuojami) ar į kurią vežami ginklai, ginklų priedėliai, šaudmenys, jų dalys, pradėtos taikyti tarptautinės sankcijos, įgyvendinamos pagal Tarptautinių sankcijų įstatymą ir draudžiančios ginklų, ginklų priedėlių, šaudmenų, jų dalių eksportą, importą, vežimą ar gabenimą tranzitu.\n\n11. Policijos įstaiga kaupia duomenis apie šiame straipsnyje nurodytų leidimų eksportuoti ginklus, leidimų gabenti ginklus tranzitu per Lietuvos Respubliką, leidimų vežti ginklus ir išankstinių sutikimų dėl ginklų vežimo išdavimą, galiojimo panaikinimą, juose nurodytų ginklų vertę ir kiekius, realų eksportą ir teikia šiuos duomenis kitoms valstybės institucijoms ataskaitoms pagal Lietuvos Respublikos tarptautinius įsipareigojimus parengti.“"
    },
    {
      "provision_ref": "art11",
      "section": "11",
      "title": "11 straipsnis. 24 straipsnio pakeitimas",
      "content": "Pakeisti 24 straipsnį ir jį išdėstyti taip:\n\n„24 straipsnis. Ginklų, ginklų priedėlių, šaudmenų, jų dalių prekyba\n\n1. Lietuvos Respublikoje Vyriausybės įgaliota institucija turi teisę prekiauti visų kategorijų ginklais, ginklų priedėliais, šaudmenimis, jų dalimis, taip pat šio įstatymo 3 straipsnio 7 punkte nurodytų ginklų dėtuvėmis, į kurias telpa daugiau kaip 20 šovinių, ir šio įstatymo 3 straipsnio 8 punkte nurodytų ginklų dėtuvėmis, į kurias telpa daugiau kaip 10 šovinių.\n\n2. A kategorijos ginklais, išvardytais šio įstatymo 3 straipsnio 2, 6–10 punktuose, duslintuvais, taip pat šio įstatymo 3 straipsnio 7 punkte nurodytų ginklų dėtuvėmis, į kurias telpa daugiau kaip 20 šovinių, ir šio įstatymo 3 straipsnio 8 punkte nurodytų ginklų dėtuvėmis, į kurias telpa daugiau kaip 10 šovinių, B, C, D kategorijų ginklais, išskyrus D kategorijos šaltuosius ginklus, ginklų priedėliais, šaudmenimis, jų dalimis turi teisę prekiauti Europos fiziniai asmenys ir Europos juridiniai asmenys, turintys licenciją ar rašytinį sutikimą prekiauti civilinėje apyvartoje ginklais, ginklų priedėliais, šaudmenimis, jų dalimis. Tokią licenciją ar rašytinį sutikimą Vyriausybės nustatyta tvarka išduoda policijos įstaiga. Europos fiziniams ir juridiniams asmenims draudžiama prekiauti kitais, negu šioje dalyje nurodyti, ginklais, ginklų priedėliais, šaudmenimis, jų dalimis, išskyrus šio įstatymo 22 straipsnio 4 dalies 4 punkte nustatytą atvejį. Europos fiziniai ir juridiniai asmenys, turintys licenciją ar rašytinį sutikimą prekiauti civilinėje apyvartoje B, C, D kategorijų ginklais, ginklų priedėliais, šaudmenimis, jų dalimis, taip pat turi teisę vykdyti šioje licencijoje ar rašytiniame sutikime nurodytų B, C, D kategorijų ginklų, ginklų priedėlių, šaudmenų, jų dalių mainus. Ginklų, ginklų priedėlių, šaudmenų, jų dalių mainams taikomi šio straipsnio 3, 4 ir 5 dalių reikalavimai. A kategorijos ginklų, ginklų priedėlių, šaudmenų, jų dalių mainai yra draudžiami.\n\n3. Subjektai, prekiaujantys ginklais, ginklų priedėliais, šaudmenimis ir jų dalimis, privalo:\n\n1) turėti parduodamų ginklų, ginklų priedėlių, šaudmenų, jų dalių dokumentus, kuriuose nurodyti jų techniniai duomenys;\n\n2) naudodamiesi elektroninėmis priemonėmis Policijos elektroninių paslaugų sistemoje patikrinti, ar pirkėjas turi galiojantį leidimą įsigyti ginklus arba leidimą laikyti ginklus;\n\n3) jeigu pirkėjas nori įsigyti šaudmenis, naudodamiesi elektroninėmis priemonėmis Policijos elektroninių paslaugų sistemoje patikrinti, ar pirkėjas turi galiojantį leidimą laikyti ginklą ar leidimą įsigyti ginklą ir kokius šaudmenis leidžiama įsigyti pirkėjui;\n\n4) užtikrinti įsigyjamų ir parduodamų ginklų, ginklų priedėlių, šaudmenų, jų dalių apskaitą, saugoti jų įsigijimo ir apskaitos dokumentus;\n\n5) registruoti visų kategorijų ginklų, ginklų priedėlių, šaudmenų, jų dalių (išskyrus šaudmenis D kategorijos ginklams, dujų įrenginius ir D kategorijos šaltuosius ginklus), parako, kapsulių ir tūtelių su įstatytomis kapsulėmis tiekėjus ir pirkėjus policijos generalinio komisaro nustatytos formos žurnale;\n\n6) vieną kartą per pusmetį policijos įstaigai pateikti duomenis apie visus asmenims parduotus D kategorijos ginklus, ginklų priedėlius ir šaudmenis policijos generalinio komisaro nustatyta forma;\n\n7) kiekvieno įgyto ar parduoto A, B, C kategorijų ginklo identifikacinius duomenis (ginklo šalį gamintoją ir gamybos vietą, markę, modelį, kalibrą, gamintojo pavadinimą, pagaminimo metus ir identifikacinį numerį), taip pat asmens, įsigijusio ar pateikusio ginklą, duomenis (vardą, pavardę, asmens kodą, gyvenamosios vietos adresą ir leidimo įsigyti ginklus ar leidimo laikyti ginklus numerį) ginklo įgijimo ar pardavimo dieną elektroninėmis priemonėmis per Policijos elektroninių paslaugų sistemą perduoti policijos įstaigai, kuri tvarko civilinėje apyvartoje esančių ginklų, jų savininkų ir valdytojų apskaitą, o asmeniui, įsigijusiam ginklą, išduoti ginklo pažymėjimą, patvirtinantį, kad duomenys apie ginklą yra perduoti policijos įstaigai, kuri tvarko civilinėje apyvartoje esančių ginklų, jų savininkų ir valdytojų apskaitą, arba grąžinti leidimą įsigyti ginklus su įrašytais ginklo identifikaciniais duomenimis;\n\n8) Vyriausybės arba jos įgaliotos institucijos nustatyta tvarka pateikti policijos įstaigai tūtelių ir kulkų kolekcijai kulkas ir tūteles, iššautas iš parduodamų A ir B kategorijų graižtvinių trumpųjų šaunamųjų ginklų;\n\n9) kiekvienam parduodamam D kategorijos pneumatiniam ginklui išduoti deklaraciją apie jo kategoriją ir užtikrinti, kad parduodamo D kategorijos pneumatinio ginklo faktinė kategorija atitinka deklaracijoje nurodytą kategoriją.\n\n4. Draudžiama parduoti:\n\n1) ginklus fiziniams ir juridiniams asmenims, kitoms organizacijoms ar jų padaliniams, neturintiems galiojančio leidimo įsigyti ginklus arba galiojančio leidimo laikyti ginklus;\n\n2) ginklams skirtus šaudmenis ir ginklų priedėlius fiziniams ir juridiniams asmenims, kitoms organizacijoms ar jų padaliniams, neturintiems galiojančio leidimo įsigyti ginklus ar galiojančio leidimo laikyti ginklus arba neturintiems teisės įsigyti tokių šaudmenų ir ginklų priedėlių;\n\n3) A, B, C kategorijų ginklus, kurie neturi identifikacinio numerio, taip pat ginklus ir šaudmenis, nepaženklintus atitinkamu žymeniu;\n\n4) A, B, C kategorijų ginklus, jiems skirtus šaudmenis ir ginklų priedėlius fiziniams ir juridiniams asmenims, kitoms organizacijoms ar jų padaliniams, išskyrus specialiojo statuso subjektus, profesinės karo tarnybos karius, karius savanorius ir kitus savanoriškos nenuolatinės karo tarnybos karius, šaulius, nepaprastosios ar karo padėties atvejais.\n\n5. Be leidimų įsigyti ginklus, leidimų laikyti ginklus ar leidimų nešiotis ginklus turi teisę įsigyti:\n\n1) ginklus, ginklų priedėlius, šaudmenis, jų dalis – specialiojo statuso subjektai, valstybinės kriminalistinės ekspertizės įstaigos, taip pat subjektai, turintys licencijas verstis veikla, nurodyta šio įstatymo 19 straipsnio 1 dalies 1, 2 ir 3 punktuose;\n\n2) ginklų dalis – subjektai, turintys licencijas verstis veikla, nurodyta šio įstatymo 19 straipsnio 1 dalies 4 punkte;\n\n3) šaudmenis – subjektai, turintys licencijas verstis veikla, nurodyta šio įstatymo 19 straipsnio 1 dalies 5 ir 6 punktuose.\n\n6. Šio straipsnio 3, 4 ir 5 dalių reikalavimai taip pat taikomi ginklų, ginklų priedėlių, šaudmenų, jų dalių gamintojams ir importuotojams, kurie verčiasi ginklų, ginklų priedėlių, šaudmenų, jų dalių prekyba.“"
    },
    {
      "provision_ref": "art12",
      "section": "12",
      "title": "12 straipsnis. 25 straipsnio pakeitimas",
      "content": "Pakeisti 25 straipsnį ir jį išdėstyti taip:\n\n„25 straipsnis. Tarpininko veikla\n\n1. Prekiautojai ar pirkėjai turi teisę sudaryti sutartis dėl B, C, D kategorijų ginklų, ginklų priedėlių, šaudmenų, jų dalių įsigijimo, importo, eksporto, vežimo per tarpininkus. Tarpininko veikla dėl A kategorijos ginklų, ginklų priedėlių, šaudmenų, jų dalių yra draudžiama.\n\n2. Tarpininkais gali būti Europos juridiniai asmenys ir Europos fiziniai asmenys, atitinkantys šiame straipsnyje nustatytus reikalavimus. Tarpininkai su užsakovais privalo sudaryti rašytines sutartis dėl prekiautojo ar pirkėjo interesų atstovavimo. Šias sutartis gali sudaryti tik Vyriausybės nustatyta tvarka įregistruoti tarpininkai. Tarpininkus įregistruoja, apie galimą įregistravimo panaikinimą įspėja ir įregistravimą panaikina policijos įstaiga. Policijos įstaiga, įregistravusi tarpininką, išduoda jam tarpininko įregistravimo pažymėjimą, kuris galioja neterminuotai.\n\n3. Sprendimas įregistruoti tarpininką priimamas ir tarpininko įregistravimo pažymėjimas išduodamas arba motyvuotas sprendimas atsisakyti įregistruoti tarpininką priimamas ne vėliau kaip per 30 kalendorinių dienų nuo visų šio straipsnio 2 dalyje nurodytų tinkamai įformintų dokumentų Vyriausybės nustatyta tvarka (toliau šiame straipsnyje – dokumentai) gavimo policijos įstaigoje dienos.\n\n4. Gavusi dokumentus, policijos įstaiga ne vėliau kaip per 5 darbo dienas išsiunčia pareiškėjui ar jo įgaliotam asmeniui patvirtinimą, kad šie dokumentai gauti. Patvirtinime taip pat nurodoma šio straipsnio 3 dalyje nurodytas terminas tarpininkui įregistruoti, sprendimo apskundimo tvarka bei terminai ir tai, kad tuo atveju, jeigu pareiškėjas ar jo įgaliotas asmuo per 30 kalendorinių dienų nuo visų dokumentų gavimo policijos įstaigoje dienos negauna jokio atsakymo, yra laikoma, kad tarpininkas yra įregistruotas.\n\n5. Jeigu pareiškėjas ar jo įgaliotas asmuo per 30 kalendorinių dienų nuo visų dokumentų gavimo policijos įstaigoje dienos negauna jokio atsakymo, yra laikoma, kad tarpininkas yra įregistruotas.\n\n6. Tarpininkas neregistruojamas, jeigu:\n\n1) pateikti ne visi dokumentai ar pateikti klaidingi, neišsamūs duomenys ir per terminą, nustatytą šio straipsnio 2 dalyje Vyriausybės nustatyta tvarka, duomenys nebuvo patikslinti ir (ar) nepateikti trūkstami dokumentai;\n\n2) juridinis asmuo, kita organizacija ar jų padalinys nuteisti už tyčinį nusikaltimą ir šis teistumas neišnykęs ar nepanaikintas;\n\n3) juridiniam asmeniui, kitai organizacijai ar jų padaliniui, fiziniam asmeniui verstis tarpininko veikla uždrausta teismo nuosprendžiu;\n\n4) paaiškėja, kad Europos juridinio asmens darbuotojui, kurio darbas yra tiesiogiai susijęs su ginklų, ginklų priedėlių, šaudmenų, jų dalių apyvarta, tarpininkui (kai tarpininkas fizinis asmuo) taikomos šio įstatymo 17 straipsnio 1 dalies 3, 10 ir 11 punktų ir (ar) 18 straipsnio 2 dalies nuostatos arba Europos juridinio asmens administracijos vadovui ar kontroliuojančiajam asmeniui taikomos šio įstatymo 17 straipsnio 1 dalies 10, 11 punktų ir (ar) 18 straipsnio 2 dalies nuostatos;\n\n5) jo įregistravimas buvo panaikintas ir nuo įregistravimo panaikinimo nepraėjo 3 metai, išskyrus atvejus, kai įregistravimas panaikintas šio straipsnio 8 dalies 1, 5 ir 9 punktuose nustatytais pagrindais.\n\n7. Policijos įstaiga įspėja tarpininką apie galimą įregistravimo panaikinimą, jeigu jis pažeidžia teisės aktus, susijusius su tarpininko veikla. Tarpininkas, įspėtas apie galimą įregistravimo panaikinimą, turi pašalinti policijos įstaigos nurodytus pažeidimus per jos nustatytą terminą.\n\n8. Tarpininko įregistravimas panaikinamas, jeigu:\n\n1) tarpininkas raštu prašo panaikinti įregistravimą;\n\n2) nustatoma, kad tarpininkas tarpininkavo ginklų, ginklų priedėlių, šaudmenų, jų dalių įsigijimo, importo ar eksporto sutartis sudarantiems subjektams, kurie neturi teisės verstis tokia veikla;\n\n3) paaiškėja, kad atsirado šio straipsnio 6 dalies 2, 3 ir 4 punktuose nurodytų aplinkybių, kurios taikomos tarpininkui;\n\n4) nustatoma, kad tarpininkas kontroliuojančiajai institucijai pateikė tikrovės neatitinkančią informaciją;\n\n5) tarpininkas (juridinis asmuo, kita organizacija ar jų padalinys) yra likviduotas ar reorganizuotas;\n\n6) tarpininkas (fizinis asmuo) miršta;\n\n7) nustatoma, kad tarpininkas tarpininkavo, eksportavo, vežė ar gabeno tranzitu ginklus, ginklų priedėlius, šaudmenis, jų dalis į Vyriausybės tvirtinamą sąrašą įtrauktas valstybes, į kurias draudžiama eksportuoti, vežti ar gabenti tranzitu į bendrąjį karinės įrangos sąrašą, tvirtinamą pagal Strateginių prekių kontrolės įstatymą, įtrauktas prekes ar kurioms draudžiama tarpininkauti, kai deramasi, rengiami arba vykdomi sandoriai dėl prekių, įtrauktų į bendrąjį karinės įrangos sąrašą;\n\n8) tarpininkas, įspėtas apie galimą įregistravimo panaikinimą, nepašalina policijos įstaigos nurodytų pažeidimų per jos nustatytą terminą;\n\n9) tarpininkas per vienus metus antrą kartą padaro pažeidimą, susijusį su tarpininko veikla;\n\n10) tarpininkas per 3 metus nuo įregistravimo nepradeda tarpininko veiklos arba daugiau kaip 3 metus jos nevykdo;\n\n11) tarpininkas ginklus, ginklų priedėlius, šaudmenis, jų dalis įgyja, parduoda ar kitaip perduoda neteisėtai.\n\n9. Tarpininkas turi teisę:\n\n1) savo ar atstovaujamojo vardu įsigyti, importuoti, vežti į Lietuvos Respubliką ar iš jos eksportuoti, vežti ginklus, ginklų priedėlius, šaudmenis, jų dalis;\n\n2) realizuoti ginklus, ginklų priedėlius, šaudmenis, jų dalis prekiautojams ar pirkėjams, kurių interesams pagal rašytinę sutartį jis atstovauja;\n\n3) tarpininkauti užsienio valstybių prekiautojams ar pirkėjams, gavęs šio straipsnio 12 dalyje nurodytą sutikimą.\n\n10. Tarpininkas privalo:\n\n1) užtikrinti ginklų, ginklų priedėlių, šaudmenų, jų dalių apskaitos tvarkymą Vyriausybės įgaliotos institucijos nustatyta tvarka, taip pat ginklų, ginklų priedėlių, šaudmenų, jų dalių laikymą ir apsaugą;\n\n2) iki kiekvienų metų sausio 15 dienos pateikti policijos įstaigai ūkinės veiklos, susijusios su tarpininko veikla, policijos generalinio komisaro nustatytos formos ataskaitą;\n\n3) ne vėliau kaip per 10 darbo dienų nuo veiklos pobūdžio ar kitų sąlygų, kurios buvo nurodytos dokumentuose, pateiktuose įregistruojant tarpininką, pasikeitimo informuoti apie tai policijos įstaigą;\n\n4) kontroliuojančiųjų institucijų reikalavimu pateikti informaciją apie darbuotojus, dirbančius tiesiogiai su ginklų, ginklų priedėlių, šaudmenų, jų dalių apyvarta susijusį darbą, ir jų asmens duomenis;\n\n5) sudaryti sąlygas kontroliuojančiosioms institucijoms tikrinti veiklą, susijusią su tarpininko veikla;\n\n6) sandėliuoti, laikyti, realizuoti ginklus, ginklų priedėlius, šaudmenis, jų dalis tik tose patalpose, kurios atitinka Vyriausybės arba jos įgaliotos institucijos nustatytus reikalavimus;\n\n7) prieš priimdamas į darbą naują darbuotoją, kurio darbas bus tiesiogiai susijęs su ginklų, ginklų priedėlių, šaudmenų, jų dalių apyvarta, pateikti policijos įstaigai šio asmens duomenis (vardą, pavardę, asmens kodą, gyvenamosios vietos adresą) ir sveikatos patikrinimo išvadą, patvirtinančią, kad jis neserga ligomis ar neturi fizinių trūkumų, dėl kurių asmuo negali įsigyti ar turėti ginklo;\n\n8) ginklų, ginklų priedėlių, šaudmenų, jų dalių apskaitos žurnalus ir kitus su tarpininko veikla susijusius dokumentus saugoti ne mažiau kaip 20 metų nuo paskutinio įrašo padarymo juose dienos, neatsižvelgiant į tai, ar tarpininkas verčiasi tarpininko veikla, ar ne (likvidavus juridinį asmenį, kitą organizaciją ar jų padalinį ar mirus fiziniam asmeniui, ginklų, ginklų priedėlių, šaudmenų, jų dalių apskaitos žurnalai ir kiti su tarpininko veikla susiję dokumentai perduodami policijos įstaigai);\n\n9) laikytis šio įstatymo 21 straipsnio 2 dalies 10, 11, 12 ir 13 punktuose nustatytų reikalavimų;\n\n10) prekiaudamas ginklais, ginklų priedėliais, šaudmenimis, jų dalimis Lietuvos Respublikoje, laikytis šio įstatymo 24 straipsnio 3, 4 ir 5 dalyse nustatytų reikalavimų;\n\n11) importuodamas, veždamas į Lietuvos Respubliką ar iš jos eksportuodamas, veždamas ginklus, ginklų priedėlius, šaudmenis, jų dalis, laikytis šio įstatymo 23 straipsnio 5, 6, 7 ir 8 dalyse nustatytų reikalavimų.\n\n11. Pareiškėjas ar jo įgaliotas asmuo sprendimus atsisakyti įregistruoti tarpininką arba panaikinti įregistravimą turi teisę savo pasirinkimu apskųsti Viešojo administravimo įstatymo, Ikiteisminio administracinių ginčų nagrinėjimo tvarkos įstatymo arba Administracinių bylų teisenos įstatymo nustatyta tvarka.\n\n12. Tarpininkas, pageidaujantis sudaryti sandorį ar parengti sandorio projektą, susijusį su B, C, D kategorijų ginklų, ginklų priedėlių, šaudmenų, jų dalių perdavimu iš Lietuvos Respublikos teritorijos ar iš užsienio valstybės į bet kurią kitą užsienio valstybę arba iš užsienio valstybės į Lietuvos Respubliką, taip pat tarpininkas, pageidaujantis perduoti savo vardu įgytus B, C, D kategorijų ginklus, ginklų priedėlius, šaudmenis, jų dalis iš užsienio valstybės į bet kurią kitą užsienio valstybę, privalo Vyriausybės nustatyta tvarka gauti policijos įstaigos sutikimą dėl kiekvienos ginklų partijos perdavimo. Šis sutikimas galioja vienus metus nuo jo išdavimo dienos.\n\n13. Sutikimas dėl ginklų partijos perdavimo tarpininkui išduodamas arba motyvuotas rašytinis atsisakymas išduoti sutikimą pateikiamas ne vėliau kaip per 10 darbo dienų nuo visų tinkamai įformintų dokumentų gavimo policijos įstaigoje dienos.\n\n14. Sutikimas dėl ginklų partijos perdavimo neišduodamas, o išduotas panaikinamas, jeigu yra bent vienas iš šių pagrindų:\n\n1) paaiškėja, kad tarpininkas yra pateikęs klaidinančią informaciją;\n\n2) pateikti ne visi arba netinkamai įforminti dokumentai ir per policijos įstaigos nustatytą terminą tarpininkas jų nepateikia, nepatikslina (šis pagrindas taikomas tik sutikimo dėl ginklų partijos perdavimo neišdavimo atveju);\n\n3) policijos įstaiga panaikina tarpininko, kuris prašo išduoti sutikimą dėl ginklų partijos perdavimo, įregistravimą;\n\n4) jo išdavimas ar turėjimas prieštarauja Sutartyje dėl prekybos ginklais ir Bendrojoje pozicijoje 2008/944/BUSP nurodytiems kriterijams;\n\n5) valstybei, į kurią (iš kurios) numatoma eksportuoti (importuoti) ginklus, ginklų priedėlius, šaudmenis, jų dalis, taikomos tarptautinės sankcijos, įgyvendinamos pagal Tarptautinių sankcijų įstatymą ir draudžiančios ginklų, ginklų priedėlių, šaudmenų, jų dalių importą, eksportą, gabenimą tranzitu ar vežimą.“"
    },
    {
      "provision_ref": "art13",
      "section": "13",
      "title": "13 straipsnis. 26 straipsnio pakeitimas",
      "content": "Pakeisti 26 straipsnio 1 dalį ir ją išdėstyti taip:\n\n„1. Europos fizinis asmuo ar Europos juridinis asmuo, norintys taisyti visų kategorijų ginklus, ginklų priedėlius ir jų dalis, perdirbti ginklus, ginklų priedėlius ir šaudmenis, privalo gauti licenciją ar rašytinį sutikimą. Šią licenciją ar rašytinį sutikimą Vyriausybės nustatyta tvarka išduoda policijos įstaiga. Licencija ar rašytinis sutikimas taisyti ginklus, ginklų priedėlius ir jų dalis, perdirbti ginklus, ginklų priedėlius ir šaudmenis suteikia teisę įsigyti Lietuvos Respublikoje ir importuoti, vežti iš užsienio valstybių šiai veiklai reikalingas ginklų, ginklų priedėlių ir šaudmenų dalis.“"
    },
    {
      "provision_ref": "art14",
      "section": "14",
      "title": "14 straipsnis. 27 straipsnio pakeitimas",
      "content": "1. Pakeisti 27 straipsnio 1 dalį ir ją išdėstyti taip:\n\n„1. Europos fizinis asmuo ar Europos juridinis asmuo, norintys eksploatuoti tirą ar šaudyklą ūkinės veiklos tikslais, privalo gauti licenciją ar rašytinį sutikimą. Šią licenciją ar rašytinį sutikimą Vyriausybės nustatyta tvarka išduoda policijos įstaiga. Licencija ar rašytinis sutikimas eksploatuoti tirus, šaudyklas suteikia teisę įsigyti šaudmenis ir juos parduoti asmenims, kurie nori šaudyti tire ar šaudykloje.“\n\n2. Pakeisti 27 straipsnio 5 dalį ir ją išdėstyti taip:\n\n„5. Fiziniams ir juridiniams asmenims, kurie nesiverčia ūkine veikla eksploatuodami tirus, šaudyklas, licencija eksploatuoti tirus, šaudyklas nereikalinga. Tokie asmenys Vyriausybės arba jos įgaliotos institucijos nustatyta tvarka turi gauti policijos įstaigos leidimą, patvirtinantį, kad tirų, šaudyklų patalpos atitinka šio straipsnio 2 dalyje nurodytus reikalavimus.“\n\n3. Pakeisti 27 straipsnio 6 dalį ir ją išdėstyti taip:\n\n„6. Tirų, šaudyklų eksploatavimo ir ginklų naudojimo kontrolę vykdo policijos įstaiga.“"
    },
    {
      "provision_ref": "art15",
      "section": "15",
      "title": "15 straipsnis. 28 straipsnio pakeitimas",
      "content": "Pakeisti 28 straipsnį ir jį išdėstyti taip:\n\n„28 straipsnis. Ginklų nuoma\n\n1. Europos fizinis asmuo ar Europos juridinis asmuo, norintys nuomoti ginklus medžioklei, sportui, profesinei veiklai ar mokymui, privalo gauti licenciją ar rašytinį sutikimą. Šią licenciją ar rašytinį sutikimą Vyriausybės nustatyta tvarka išduoda policijos įstaiga. Licencija ar rašytinis sutikimas nuomoti ginklus suteikia teisę licencijos ir rašytinio sutikimo turėtojui įsigyti šaudmenų iš subjektų, turinčių teisę prekiauti šaudmenimis, ir juos parduoti asmeniui, išsinuomojusiam ginklą.\n\n2. Subjektas, turintis licenciją nuomoti ginklus, turi teisę medžioklei nuomoti B ir C kategorijų medžioklinius ginklus, o sportui, profesinei veiklai ar mokymui – šio įstatymo 3 straipsnio 6–10 punktuose nurodytus ginklus, B, C, D kategorijų ginklus.\n\n3. Ginklus medžioklės sezono metu galima nuomoti Europos fiziniams asmenims, turintiems teisę turėti tos kategorijos medžioklinį ginklą ir pateikusiems šią teisę įrodančius dokumentus (šiuos dokumentus pateikia tik nenuolatiniai Lietuvos Respublikos gyventojai) bei galiojantį medžiotojo bilietą.\n\n4. Ginklus sportui galima nuomoti Europos fiziniams asmenims, turintiems teisę laikyti ir nešiotis tos kategorijos ginklą ir pateikusiems šią teisę įrodančius dokumentus (šiuos dokumentus pateikia tik nenuolatiniai Lietuvos Respublikos gyventojai) bei už šaudymo sporto šaką atsakingos nacionalinės šaudymo sporto šakos federacijos arba tarptautiniu mastu pripažintos šaudymo sporto šakos federacijos patvirtinimą, kad asmuo yra šaudymo sporto atstovas.\n\n5. Ginklus profesinei veiklai ar mokymui galima nuomoti subjektams, turintiems teisę vykdyti tokią veiklą.\n\n6. Subjektas, nuomojantis ginklus, juos išsinuomojančiam asmeniui privalo policijos generalinio komisaro nustatyta tvarka išduoti laikiną ginklo kortelę.\n\n7. Civilinėje apyvartoje esančių ginklų nuomos tvarką nustato Vyriausybė arba jos įgaliota institucija.“"
    },
    {
      "provision_ref": "art16",
      "section": "16",
      "title": "16 straipsnis. 30 straipsnio pakeitimas",
      "content": "Pakeisti 30 straipsnį ir jį išdėstyti taip:\n\n„30 straipsnis. Ginklų, ginklų priedėlių, šaudmenų, jų dalių savininko, valdytojo, naudotojo pareigos, taikomi draudimai ir teisės\n\n1. A, B, C kategorijų ginklų, ginklų priedėlių, šaudmenų, jų dalių savininkas, valdytojas, naudotojas privalo:\n\n1) trumpuosius šaunamuosius ginklus nešiotis taip, kad kiti asmenys jų nematytų. Matomoje vietoje ilgąjį šaunamąjį ginklą ar trumpąjį šaunamąjį ginklą dėkle gali nešiotis uniformuotas valstybės tarnautojas, uniformuotas šaulys, vykdydami tarnybines funkcijas, ar asmuo, turintis ginklą profesinei veiklai vykdyti. Šie apribojimai netaikomi medžioklėje, tiruose, šaudyklose ir kitose vietose, susijusiose su tiesioginiu ginklo naudojimu, apžiūra ar eksponavimu;\n\n2) įsirengti nustatytas sąlygas atitinkančią ginklui, ginklo priedėliui, šaudmenims, jų dalims laikyti vietą ir laikytis ginklų, ginklų priedėlių, šaudmenų, jų dalių laikymo reikalavimų;\n\n3) sudaryti sąlygas kontroliuojančiųjų institucijų įgaliotiems asmenims patekti į ginklų, ginklų priedėlių, šaudmenų, jų dalių laikymo vietas ir jų reikalavimu patikrinimo metu pateikti patikrinti ginklą, ginklo priedėlį, šaudmenis, jų dalis ir ginklo pažymėjimą;\n\n4) teisėsaugos institucijų pareigūnų reikalavimu pateikti ginklus, ginklų priedėlius, šaudmenis, jų dalis ir ginklo pažymėjimą;\n\n5) ginklus gabenti į kitą vietą (ginklo laikymo vietą, šaudyklą ir kitur) neužtaisytus ir įdėtus į dėklą ar kitą tinkamą daiktą. Dėtuvė turi būti išimta iš ginklo, šaudmenys išimti iš dėtuvės, būgnelio ir vamzdžio;\n\n6) pranešti policijos įstaigai apie ginklo, ginklo priedėlio, šaudmenų, jų dalių, ginklo pažymėjimo vagystę ar praradimą ir pateikti prašymą policijos įstaigai dėl ginklo pažymėjimo dublikato išdavimo;\n\n7) perdavęs parduoti ginklą, turimą ginklo pažymėjimą atiduoti subjektui, prekiaujančiam ginklais, per kurį parduodamas ginklas;\n\n8) kreiptis į policijos įstaigą dėl leidimo nešiotis ginklus ar leidimo laikyti ginklus galiojimo termino pratęsimo prieš pasibaigiant nurodyto leidimo galiojimo laikui;\n\n9) pasibaigus leidimo nešiotis ginklus ar leidimo laikyti ginklus galiojimo terminui, ginklą ir šaudmenis kartu su turimu ginklo pažymėjimu pristatyti laikinai saugoti į policijos įstaigą;\n\n10) ne vėliau kaip per 10 darbo dienų nuo ginklo laikymo vietos pasikeitimo ar vyresnių kaip 14 metų asmenų apsigyvenimo gyvenamojoje vietoje, kurioje laikomas ginklas, informuoti apie tai policijos įstaigą;\n\n11) ne vėliau kaip per 10 darbo dienų nuo ginklo naudotojo gyvenamosios vietos pasikeitimo informuoti apie tai policijos įstaigą.\n\n2. A, B, C kategorijų ginklų, ginklų priedėlių, šaudmenų, jų dalių savininkui, valdytojui, naudotojui draudžiama:\n\n1) ginklą nešiotis neturint leidimo nešiotis ginklus ir ginklo pažymėjimo;\n\n2) ginklą gabenti neturint leidimo nešiotis ginklus ir ginklo pažymėjimo ar leidimo laikyti ginklus ir ginklo pažymėjimo;\n\n3) ginklą nešiotis, gabenti apsvaigusiam nuo alkoholio (0,41 promilės ir daugiau), narkotinių, psichotropinių ar kitų psichiką veikiančių medžiagų. Tokiais atvejais ginklą iki ginklo laikymo vietos gali gabenti (jeigu ginklas gabenamas transporto priemone, ginklas gabenamas ne transporto priemonės salone) ginklo savininką, naudotoją lydintis neapsvaigęs nuo alkoholio, narkotinių, psichotropinių ar kitų psichiką veikiančių medžiagų asmuo, turintis teisę naudotis tokios kategorijos ginklu;\n\n4) panaudojus ginklą, vartoti alkoholinius gėrimus, narkotines, psichotropines ar kitas psichiką veikiančias medžiagas, iki bus patikrintas blaivumas ar apsvaigimas arba bus atsisakyta tai atlikti;\n\n5) nešiotis parengtą šaudyti ginklą (šovinys yra įleistas į šovinio lizdą, revolveris – atlaužtu gaiduku, templinis ginklas – su įdėta strėle ir įtempta temple), išskyrus atvejus, kai tiesiogiai susiklosto aplinkybės, dėl kurių iškyla grėsmė asmens gyvybei ar sveikatai;\n\n6) ginklą duoti asmeniui, neturinčiam teisės laikyti ar nešiotis tos kategorijos ir paskirties ginklus (išskyrus šio įstatymo 16 straipsnio 4 dalyje nustatytus atvejus);\n\n7) ilgąjį šaunamąjį ginklą nešiotis medžioklės plotuose neturint teisės medžioti;\n\n8) sudaryti kliūtis kontroliuojančiųjų institucijų įgaliotiems asmenims apžiūrėti ginklus, ginklų priedėlius, šaudmenis, jų dalis, jų laikymo vietas ir ginklų, ginklų priedėlių, šaudmenų, jų dalių įsigijimo, laikymo, apskaitos dokumentus;\n\n9) nešiotis C kategorijos ginklą, išskyrus dujinius pistoletus (revolverius);\n\n10) parduoti jam priklausantį A, B ar C kategorijos ginklą ne per subjektą, turintį teisę prekiauti atitinkamos kategorijos ginklais.\n\n3. Asmenys, teisėtai turintys šio įstatymo 3 straipsnio 2, 6–10 punktuose nurodytus ginklus, B kategorijos lygiavamzdžius ir graižtvinius ginklus, C kategorijos senovinių ginklų kopijas, turi teisę:\n\n1) įsigyti ir laikyti kapsulių ir iki 3 kg parako;\n\n2) atiduoti policijos įstaigai laikinai saugoti jų turimus ginklus, ginklų priedėlius, šaudmenis, jų dalis dėl pablogėjusios sveikatos būklės. Šiuo atveju policijos įstaiga ginklus saugo, iki asmuo pateikia sveikatos patikrinimo išvadą, patvirtinančią, kad jis neserga ligomis ar neturi fizinių trūkumų, dėl kurių asmuo negali įsigyti ar turėti ginklo.“"
    },
    {
      "provision_ref": "art17",
      "section": "17",
      "title": "17 straipsnis. 34 straipsnio pakeitimas",
      "content": "Pakeisti 34 straipsnio 6 dalį ir ją išdėstyti taip:\n\n„6. Apie kiekvieną ginklo panaudojimo atvejį, kai žuvo žmogus, jam padaryti kūno sužalojimai ar turtinė žala, ginklo savininkas ar naudotojas turi pranešti policijos įstaigai ar prokuratūrai.“"
    },
    {
      "provision_ref": "art18",
      "section": "18",
      "title": "18 straipsnis. 36 straipsnio pakeitimas",
      "content": "Pakeisti 36 straipsnį ir jį išdėstyti taip:\n\n„36 straipsnis. Europos šaunamojo ginklo leidimas\n\n1. Europos šaunamojo ginklo leidimą nuolatiniam Lietuvos Respublikos gyventojui, turinčiam ginklą ir norinčiam medžioklės, istorinio įvykio atkūrimo ar sporto tikslais jį bei jam skirtus šaudmenis vežti į kitą Europos Sąjungos valstybę narę, Vyriausybės arba jos įgaliotos institucijos nustatyta tvarka išduoda policijos įstaiga. Šis leidimas galioja 5 metus ir gali būti policijos įstaigos vadovo ar jo įgalioto asmens sprendimu pratęsiamas kas 5 metai 5 metų laikotarpiui.\n\n2. Europos šaunamojo ginklo leidimo negalima perleisti kitiems asmenims. Asmuo, Europos Sąjungos valstybėje narėje turėdamas šaunamąjį ginklą, privalo su savimi turėti Europos šaunamojo ginklo leidimą.\n\n3. Asmuo, realizavęs ar praradęs ginklą, Europos šaunamojo ginklo leidimą privalo grąžinti jį išdavusiai policijos įstaigai.\n\n4. Asmuo, praradęs Europos šaunamojo ginklo leidimą, apie tai privalo informuoti jį išdavusią policijos įstaigą.“"
    },
    {
      "provision_ref": "art19",
      "section": "19",
      "title": "19 straipsnis. 37 straipsnio pakeitimas",
      "content": "1. Pakeisti 37 straipsnio 1 dalį ir ją išdėstyti taip:\n\n„1. Fiziniai ir juridiniai asmenys turi teisę įvežti į Lietuvos Respubliką, o remonto ir priežiūros tikslais, kai remonto ar priežiūros darbai yra numatyti pirkimo–pardavimo sutartyse arba garantiniuose įsipareigojimuose, laikinai išvežti iš jos teisėtai įgytus šio įstatymo 3 straipsnio 2, 6–10 punktuose nurodytus ginklus, duslintuvus, ginklų priedėlius, šaudmenis, jų dalis, taip pat įvežti į Lietuvos Respubliką, išvežti iš jos, gabenti tranzitu per Lietuvos Respubliką teisėtai įgytus B, C kategorijų ginklus, ginklų priedėlius, šaudmenis, jų dalis, taip pat visų kategorijų kolekcinius pavienius ginklus, gavę policijos įstaigos leidimą įvežti (išvežti) pavienius ginklus. Be šio leidimo galima įvežti į Lietuvos Respubliką, išvežti iš jos, gabenti tranzitu per Lietuvos Respubliką D kategorijos ginklus ir pneumatinio ginklo šaudmenis. Be leidimo įvežti (išvežti) pavienius ginklus taip pat galima išvežti šio įstatymo 3 straipsnio 2, 6–10 punktuose nurodytus ginklus, duslintuvus, B, C, D kategorijų ginklus, ginklų priedėlius, šaudmenis, jų dalis, kurie su policijos įstaigos leidimu buvo laikinai (ne ilgiau kaip 24 mėnesiams) įvežti į Lietuvos Respubliką jų tinkamumui nustatyti, eksponuoti, taisyti, laikinai sandėliuoti, medžioklės ar sporto tikslais, arba laikinai (ne ilgiau kaip 24 mėnesiams) išvežti šio įstatymo 3 straipsnio 2, 6–10 punktuose nurodytus ginklus, duslintuvus, B, C, D kategorijų ginklus, ginklų priedėlius, šaudmenis, jų dalis iš Lietuvos Respublikos jų tinkamumui nustatyti, eksponuoti, taisyti, laikinai sandėliuoti, medžioklės ar sporto tikslais tuo atveju, kai fizinis ar juridinis asmuo pagrindžia, kad šie ginklai, ginklų priedėliai, šaudmenys, jų dalys jiems teisėtai priklauso ir kad ginklai, ginklų priedėliai, šaudmenys, jų dalys šiam tikslui išvežami laikinai.“\n\n2. Pakeisti 37 straipsnio 2 dalį ir ją išdėstyti taip:\n\n„2. Fiziniai asmenys pavienius ginklus, jų priedėlius, šaudmenis medžioklės, istorinio įvykio atkūrimo ar sporto tikslais gali vežti į Lietuvos Respubliką ar vežti iš jos turėdami Europos šaunamojo ginklo leidimą ir dokumento, patvirtinančio atvykimo tikslą, kopiją. Be to, fiziniai asmenys turi teisę vežti iš Europos Sąjungos valstybės narės į Lietuvos Respubliką šio įstatymo 3 straipsnio 2, 6–10 punktuose nurodytus ginklus, duslintuvus, B ir C kategorijų pavienius ginklus, ginklų priedėlius, šaudmenis, jų dalis, taip pat visų kategorijų kolekcinius pavienius ginklus, turėdami policijos įstaigos išduotą išankstinį sutikimą dėl ginklų vežimo į Lietuvos Respubliką, ir vežti juos iš Lietuvos Respublikos į kitą Europos Sąjungos valstybę narę, turėdami tam policijos įstaigos išduotą leidimą vežti ginklus. Policijos įstaiga leidimą vežti ginklus išduoda po to, kai gauna tos kitos Europos Sąjungos valstybės narės išankstinį sutikimą dėl ginklų vežimo. Šių išankstinių sutikimų ar leidimų vežti ginklus nereikia, kai vežami D kategorijos ginklai ir pneumatinio ginklo šaudmenys.“\n\n3. Pakeisti 37 straipsnio 6 dalį ir ją išdėstyti taip:\n\n„6. Užsienio valstybių teisėsaugos, žvalgybos ir saugumo, gynybos institucijų pareigūnai tarnybinėms užduotims atlikti jiems priklausančius šio įstatymo 3 straipsnio 2, 6–10 punktuose nurodytus ginklus, B ir C kategorijų ginklus, ginklų priedėlius, šaudmenis, jų dalis gali įvežti, vežti į Lietuvos Respubliką, išvežti, vežti iš jos gavę atitinkamai policijos įstaigos, Valstybės saugumo departamento ar Krašto apsaugos ministerijos išduotą leidimą. Šioje dalyje nurodyti leidimai išduodami šių institucijų vadovų nustatyta tvarka.“\n\n4. Pakeisti 37 straipsnio 9 dalį ir ją išdėstyti taip:\n\n„9. Juridiniai asmenys, turėdami policijos įstaigos išduotą leidimą, gali laikinai vežti, įvežti į Lietuvos Respubliką, išvežti, vežti iš jos ginklus, šaudmenis tik aukšto meistriškumo sporto varžyboms, aukšto meistriškumo sporto pratyboms, fizinio aktyvumo pratyboms ir sporto renginiams.“\n\n5. Pakeisti 37 straipsnio 12 dalies 5 punktą ir jį išdėstyti taip:\n\n„5) valstybei, į kurią numatoma išvežti, vežti ginklus, ginklų priedėlius, šaudmenis, jų dalis, taikomos tarptautinės sankcijos, įgyvendinamos pagal Tarptautinių sankcijų įstatymą ir draudžiančios ginklų, ginklų priedėlių, šaudmenų, jų dalių išvežimą, gabenimą tranzitu ar vežimą;“.\n\n6. Pakeisti 37 straipsnio 14 dalies 3 punktą ir jį išdėstyti taip:\n\n„3) valstybei, į kurią išvežami, vežami ginklai, ginklų priedėliai, šaudmenys, jų dalys, pradėtos taikyti tarptautinės sankcijos, įgyvendinamos pagal Tarptautinių sankcijų įstatymą ir draudžiančios ginklų, ginklų priedėlių, šaudmenų, jų dalių išvežimą, gabenimą tranzitu ar vežimą;“."
    },
    {
      "provision_ref": "art20",
      "section": "20",
      "title": "20 straipsnis. 38 straipsnio pakeitimas",
      "content": "Pakeisti 38 straipsnio 6 dalį ir ją išdėstyti taip:\n\n„6. Sertifikatą, kad ginklas yra visiškai netinkamas naudoti, išduoda policijos įstaiga.“"
    },
    {
      "provision_ref": "art21",
      "section": "21",
      "title": "21 straipsnis. 39 straipsnio pakeitimas",
      "content": "Pakeisti 39 straipsnio 1 dalį ir ją išdėstyti taip:\n\n„1. Valstybės institucijos ir įstaigos, Lietuvos Respublikoje ar užsienio šalyse registruotos įmonės, įstaigos, organizacijos, gavusios policijos įstaigos leidimą, gali organizuoti šio įstatymo 3 straipsnio 2, 6–10 punktuose nurodytų ginklų, B, C, D kategorijų ginklų, ginklų priedėlių, šaudmenų, jų dalių parodas.“"
    },
    {
      "provision_ref": "art22",
      "section": "22",
      "title": "22 straipsnis. 40 straipsnio pakeitimas",
      "content": "Pakeisti 40 straipsnio 1 dalies nuostatą iki dvitaškio ir ją išdėstyti taip:\n\n„1. Leidimų nešiotis ir leidimų laikyti šio įstatymo 3 straipsnio 2, 6–10 punktuose nurodytus ginklus, B ir C kategorijų ginklus galiojimas panaikinamas:“."
    },
    {
      "provision_ref": "art23",
      "section": "23",
      "title": "23 straipsnis. 41 straipsnio pakeitimas",
      "content": "Pakeisti 41 straipsnį ir jį išdėstyti taip:\n\n„41 straipsnis. Ginklų, ginklų priedėlių, šaudmenų, jų dalių paėmimas\n\n1. Policijos įstaiga ir kitos įstatymų įgaliotos valstybės institucijos ginklus, ginklų priedėlius, šaudmenis, jų dalis paima:\n\n1) kai ginklai, ginklų priedėliai, šaudmenys, jų dalys gaminami, importuojami, eksportuojami, vežami, įvežami, išvežami, gabenami, laikomi ar nešiojami, jais prekiaujama neturint atitinkamo leidimo, licencijos, rašytinio sutikimo arba pasibaigus atitinkamo leidimo galiojimo laikui;\n\n2) panaikinus atitinkamos licencijos, rašytinio sutikimo, leidimo nešiotis ginklus, leidimo laikyti ginklus galiojimą;\n\n3) pažeidus šio įstatymo reikalavimus, kai pažeidimas kelia grėsmę žmonių gyvybei ar sveikatai, nuosavybei, viešajai tvarkai ar visuomenės saugumui;\n\n4) mirus ginklo savininkui, iki bus išspręstas turto paveldėjimo klausimas;\n\n5) kai asmuo įtariamas ar kaltinamas padaręs nusikalstamą veiką, nurodytą šio įstatymo 18 straipsnio 2 dalies 1, 2, 3, 4 ir 5 punktuose;\n\n6) kai yra pakankamas pagrindas įtarti, kad asmuo serga ligomis ar turi fizinių trūkumų, dėl kurių asmuo negali įsigyti ar turėti ginklo;\n\n7) jeigu įtariama, kad ginklas, ginklo priedėlis, šaudmenys, jų dalys galėjo būti nusikalstamos veikos ar kito teisės pažeidimo įrankis arba dalykas;\n\n8) kai asmuo raštu atsisako ginklo, ginklo priedėlio, šaudmenų, jų dalių;\n\n9) kai policijos įstaiga turi duomenų, kad asmuo kelia grėsmę kitų asmenų ar savo gyvybei ar sveikatai, nuosavybei, viešajai tvarkai ar visuomenės saugumui. Tokiu atveju policijos įstaiga nurodo ginklų, ginklų priedėlių, šaudmenų, jų dalių paėmimo motyvus.\n\n2. Nepaprastosios, karo padėties metu ar paskelbus mobilizaciją ginklai, ginklų priedėliai, šaudmenys ir jų dalys paliekami teisę juos laikyti turintiems asmenims, išskyrus atvejus, kai jie yra reikalingi ginkluotosioms pajėgoms ar yra informacijos, kad jie gali būti panaudoti nusikalstamoms veikoms daryti. Šioje dalyje nustatytais atvejais ginklai, ginklų priedėliai, šaudmenys ir jų dalys gali būti laikinai paimami ar rekvizuojami nepaprastąją ar karo padėtį reglamentuojančių įstatymų nustatyta tvarka.\n\n3. Kai policijos įstaigos ar kitos įstatymų įgaliotos valstybės institucijos ginklo, jo dalių neranda arba ginklo, jo dalių negali paimti dėl to, kad ginklo savininkas yra išvykęs, organizuojama ginklo, jo dalių paieška.\n\n4. Šio straipsnio 1 dalies 1, 2 ir 3 punktuose nurodytais atvejais asmuo, iš kurio yra paimti ginklai, ginklų priedėliai, šaudmenys, jų dalys, ar jo įgaliotas asmuo turi teisę policijos įstaigai pasiūlyti subjektus, turinčius teisę prekiauti ginklais, ginklų priedėliais, šaudmenimis, jų dalimis, per kuriuos būtų realizuojami paimti ginklai, ginklų priedėliai, šaudmenys, jų dalys. A kategorijos ginklai, ginklų dalys ir šaudmenys, skirti tik A kategorijos ginklams, A kategorijos ginklų priedėliai, išskyrus šio įstatymo 3 straipsnio 2, 6–10 punktuose išvardytus A kategorijos ginklus, duslintuvus, šaudmenis, jų dalis, taip pat išskyrus šio įstatymo 3 straipsnio 7 punkte nurodytų ginklų dėtuves, į kurias telpa daugiau kaip 20 šovinių, ir šio įstatymo 3 straipsnio 8 punkte nurodytų ginklų dėtuves, į kurias telpa daugiau kaip 10 šovinių, realizuojami per Vyriausybės įgaliotą instituciją. Jeigu šio straipsnio 1 dalies 1, 2 ir 3 punktuose nustatytais atvejais asmuo, iš kurio yra paimti ginklai, ginklų priedėliai, šaudmenys, jų dalys, arba jo įgaliotas asmuo per 6 mėnesius nuo šio straipsnio 1 dalies 1, 2 ir 3 punktuose nurodytų aplinkybių atsiradimo nesikreipia į policijos įstaigą su prašymu realizuoti ginklą, ginklo priedėlį, šaudmenis, jų dalis arba šiame prašyme nepasiūlo subjekto, turinčio teisę prekiauti ginklais, ginklų priedėliais, šaudmenimis, jų dalimis, taip pat šio straipsnio 1 dalies 8 punkte nurodytu atveju policijos įstaiga paimtą ginklą, ginklo priedėlį, šaudmenis, jų dalis perduoda Vyriausybės įgaliotai institucijai sunaikinti.\n\n5. Per 10 kalendorinių dienų nuo ginklo, ginklo priedėlio, šaudmenų, jų dalių realizavimo dienos subjektas, turintis teisę prekiauti ginklais, ginklų priedėliais, šaudmenimis, jų dalimis, ar Vyriausybės įgaliota institucija jų savininkui arba jo įgaliotam asmeniui praneša apie realizuotą ginklą, ginklo priedėlį, šaudmenis, jų dalis ir jam sumoka realizavus šį ginklą, ginklo priedėlį, šaudmenis, jų dalis gautą pinigų sumą, atskaičius ginklo, ginklo priedėlio, šaudmenų, jų dalių realizavimo išlaidas. Perduotų Vyriausybės įgaliotai institucijai realizuoti iš asmenų paimtų ginklų, ginklų priedėlių, šaudmenų, jų dalių, kurių nuosavybės teisės subjektu tapo valstybė, tinkamumas naudoti nustatomas ir vertė apskaičiuojama Vyriausybės įgaliotos institucijos nustatyta tvarka.\n\n6. Šio straipsnio 1 dalies 5 punkte nurodytais atvejais ginklai, ginklų priedėliai, šaudmenys, jų dalys, taip pat ginklų pažymėjimai paimami iki ikiteisminio tyrimo ar baudžiamosios bylos nutraukimo arba išteisinamojo nuosprendžio priėmimo Lietuvos Respublikos baudžiamojo proceso kodekso nustatyta tvarka ir atitinkamo sprendimo dėl ginklų, ginklo priedėlių, šaudmenų, jų dalių, taip pat ginklo pažymėjimų grąžinimo. Šio straipsnio 1 dalies 6, 7 ir 9 punktuose nurodytais atvejais ginklai, ginklų priedėliai, šaudmenys, jų dalys, taip pat ginklų pažymėjimai paimami, iki bus priimtas atitinkamas sprendimas dėl leidimo laikyti ginklus ar leidimo nešiotis ginklus galiojimo panaikinimo ar ginklo, ginklo priedėlių, šaudmenų, jų dalių grąžinimo. Tais atvejais, kai ginklai, ginklų priedėliai, šaudmenys, jų dalys buvo paimti pasibaigus atitinkamo leidimo galiojimo laikui, tačiau jo galiojimo terminas buvo pratęstas, ginklai, ginklų priedėliai, šaudmenys, jų dalys grąžinami jų savininkui.\n\n7. Jeigu sprendimas dėl leidimo galiojimo panaikinimo ar nepratęsimo, licencijos, rašytinio sutikimo galiojimo panaikinimo apskundžiamas, ginklas, ginklo priedėliai, šaudmenys, jų dalys laikinai paimami saugoti iki galutinio sprendimo priėmimo.\n\n8. Mirus šaunamojo ginklo savininkui, šaunamasis ginklas, jo priedėliai, šaudmenys, jų dalys perduodami į policijos įstaigą laikinai saugoti, iki bus išspręstas turto paveldėjimo klausimas.\n\n9. Tvarką, reglamentuojančią ginklų, ginklų priedėlių, šaudmenų, jų dalių paėmimą ir tolesnį jų panaudojimą, nustato Vyriausybė arba jos įgaliota institucija.“"
    },
    {
      "provision_ref": "art24",
      "section": "24",
      "title": "24 straipsnis. 42 straipsnio pakeitimas",
      "content": "1. Pakeisti 42 straipsnio 3 dalį ir ją išdėstyti taip:\n\n„3. Įpėdinis ar jo įgaliotas asmuo privalo per 6 mėnesius nuo tos dienos, kai sueina 3 mėnesiai nuo palikimo atsiradimo dienos, pateikti prašymą policijos įstaigai šio įstatymo nustatyta tvarka išduoti leidimą nešiotis ginklus ar leidimą laikyti ginklus, leidimą ginklą parduoti, perdirbti ar sunaikinti.“\n\n2. Pakeisti 42 straipsnio 4 dalį ir ją išdėstyti taip:\n\n„4. Jeigu įpėdinis nesikreipia dėl leidimo nešiotis ginklus ar leidimo laikyti ginklus ar jo negauna arba atsisako ginklą perdirbti, išduodamas leidimas ginklą parduoti. Leidimas ginklą parduoti išduodamas ir įpėdinio įgaliotam asmeniui. Leidimas ginklą parduoti galioja ne ilgiau kaip 30 kalendorinių dienų nuo šio leidimo išdavimo dienos. Ginklas ir šaudmenys realizuojami per įpėdinio ar jo įgalioto asmens pasirinktus subjektus, turinčius teisę prekiauti tos rūšies ginklais, ginklų priedėliais, šaudmenimis ir jų dalimis. A kategorijos ginklai, ginklų dalys ir šaudmenys, skirti tik A kategorijos ginklams, A kategorijos ginklų priedėliai, išskyrus šio įstatymo 3 straipsnio 2, 6–10 punktuose išvardytus A kategorijos ginklus, duslintuvus, šaudmenis, jų dalis, taip pat išskyrus šio įstatymo 3 straipsnio 7 punkte nurodytų ginklų dėtuves, į kurias telpa daugiau kaip 20 šovinių, ir šio įstatymo 3 straipsnio 8 punkte nurodytų ginklų dėtuves, į kurias telpa daugiau kaip 10 šovinių, realizuojami per Vyriausybės įgaliotą instituciją. Per 30 kalendorinių dienų nuo ginklo ir šaudmenų atidavimo realizuoti dienos įpėdinis ar jo įgaliotas asmuo policijos įstaigai turi pateikti pažymą, kad ginklas ir šaudmenys pateikti realizuoti subjektui, turinčiam teisę prekiauti tokios rūšies ginklais, ginklų priedėliais, šaudmenimis ir jų dalimis. Leidimas ginklą parduoti suteikia teisę perduoti ginklą ir šaudmenis realizuoti per 30 kalendorinių dienų nuo šio leidimo išdavimo dienos.“\n\n3. Pakeisti 42 straipsnio 5 dalį ir ją išdėstyti taip:\n\n„5. Per 10 kalendorinių dienų nuo paveldėto ginklo, šaudmenų realizavimo šio straipsnio 4 dalyje nustatytais atvejais dienos subjektas, turintis teisę prekiauti ginklais, ginklų priedėliais, šaudmenimis, jų dalimis, ar Vyriausybės įgaliota institucija įpėdiniui ar jo įgaliotam asmeniui praneša apie realizuotą ginklą, šaudmenis ir jam išmoka šio įstatymo 41 straipsnio 5 dalyje nurodytą pinigų sumą.“\n\n4. Pakeisti 42 straipsnio 6 dalį ir ją išdėstyti taip:\n\n„6. Jeigu įpėdinis ar jo įgaliotas asmuo be objektyviai pateisinamų priežasčių per 6 mėnesius nuo tos dienos, kai sueina 3 mėnesiai nuo palikimo atsiradimo dienos, nesikreipia į policijos įstaigą dėl leidimo nešiotis ginklus ar leidimo laikyti ginklus gavimo arba leidimo ginklą parduoti ar perdirbti arba per 30 kalendorinių dienų, kai buvo gavęs leidimą ginklą parduoti, neperduoda ginklo realizuoti ir policijos įstaigai nepateikia šio straipsnio 4 dalyje nurodytos pažymos, kad ginklas, šaudmenys yra perduoti realizuoti, policijos įstaiga ginklą, šaudmenis perduoda Vyriausybės įgaliotai institucijai sunaikinti.“"
    },
    {
      "provision_ref": "art25",
      "section": "25",
      "title": "25 straipsnis. 43 straipsnio pakeitimas",
      "content": "Pakeisti 43 straipsnį ir jį išdėstyti taip:\n\n„43 straipsnis. Ginklų, ginklų priedėlių, šaudmenų, jų dalių sunaikinimas\n\n1. Iš asmenų paimti netinkami naudoti ginklai, kurių nuosavybės teisės subjektu tapo valstybė ir kurių neįmanoma ar netikslinga taisyti (išskyrus turinčius istorinę ar kriminalistinę vertę), turi būti sunaikinami arba perdirbami į visiškai netinkamus naudoti ginklus.\n\n2. Iš asmenų paimtos netinkamos naudoti ginklų dalys, ginklų priedėliai, kurių nuosavybės teisės subjektu tapo valstybė ir kurių neįmanoma ar netikslinga taisyti (išskyrus turinčius istorinę ar kriminalistinę vertę), netinkami naudoti šaudmenys turi būti sunaikinami.\n\n3. Asmenys norimus sunaikinti jiems priklausančius ginklus, ginklų priedėlius, šaudmenis, jų dalis perduoda policijos įstaigai, o ši ne rečiau kaip kas 6 mėnesiai atiduotus sunaikinti ginklus, ginklų priedėlius, šaudmenis, jų dalis perduoda Vyriausybės įgaliotai institucijai sunaikinti. Vyriausybės įgaliotai institucijai nustačius, kad perduoti sunaikinti ginklai ir ginklų priedėliai turi istorinę ar kriminalistinę vertę, tokių ginklų ir ginklų priedėlių nenaikina. Nenaikinami ir ginklai, ginklų priedėliai, turintys istorinę ar kriminalistinę vertę, perduoti Vyriausybės įgaliotai institucijai sunaikinti, vadovaujantis šio įstatymo 41 straipsnio 4 dalimi ir 42 straipsnio 6 dalimi.\n\n4. Vyriausybės įgaliota institucija jai perduotus sunaikinti ginklus, ginklų priedėlius, šaudmenis, jų dalis sunaikina Vyriausybės įgaliotos institucijos nustatyta tvarka, dalyvaujant Vyriausybės įgaliotos institucijos vadovo sudarytai komisijai.\n\n5. Ginklai, ginklų priedėliai, šaudmenys, jų dalys turi būti sunaikinti tokiu būdu, kuris užtikrintų, kad jie tapo visiškai netinkami naudoti pagal paskirtį. Ginklai, ginklų priedėliai, šaudmenys, jų dalys turi būti naikinami taip, kad nekiltų pavojus žmonių gyvybei, sveikatai ir aplinkai.\n\n6. Specialiojo statuso subjektai, išskyrus krašto apsaugos sistemos institucijas, skirtus sunaikinti ginklus, ginklų priedėlius, šaudmenis, jų dalis privalo perduoti Vyriausybės įgaliotai institucijai sunaikinti. Krašto apsaugos sistemos institucijoms priklausančius ginklus, ginklų priedėlius, šaudmenis, jų dalis sunaikina Lietuvos kariuomenė krašto apsaugos ministro nustatyta tvarka.“"
    },
    {
      "provision_ref": "art26",
      "section": "26",
      "title": "26 straipsnis. 451 straipsnio pakeitimas",
      "content": "Pakeisti 451 straipsnį ir jį išdėstyti taip:\n\n„451 straipsnis. Valstybės institucijų ir įstaigų, fizinių ir juridinių asmenų aprūpinimas ginklais, ginklų priedėliais, šaudmenimis, jų dalimis ir valstybės institucijoms ir įstaigoms nereikalingų ginklų, ginklų priedėlių, šaudmenų, jų dalių perdavimas, realizavimas ir sunaikinimas\n\n1. Visų kategorijų ginklais, ginklų priedėliais, šaudmenimis, jų dalimis specialiojo statuso subjektus, valstybės institucijas ir įstaigas, išskyrus krašto apsaugos sistemos institucijas, Lietuvos šaulių sąjungą ir jos padalinius, turi teisę aprūpinti tik Vyriausybės įgaliota institucija.\n\n2. Pagal specialiojo statuso subjektų, valstybės institucijų ir įstaigų pateiktas paraiškas jų pavedimu Vyriausybės įgaliotos institucijos atliekami ginklų, ginklų priedėlių, šaudmenų, jų dalių pirkimai finansuojami iš atitinkamiems specialiojo statuso subjektams ir valstybės institucijoms ir įstaigoms valstybės biudžete atitinkamiems metams patvirtintų valstybės biudžeto asignavimų.\n\n3. Specialiojo statuso subjektai, valstybės institucijos ir įstaigos jiems priklausančius nereikalingus tinkamus naudoti ginklus, ginklų priedėlius, šaudmenis, jų dalis perduoda Vyriausybės įgaliotai institucijai valdyti, naudoti ir disponuoti jais patikėjimo teise Lietuvos Respublikos valstybės ir savivaldybių turto valdymo, naudojimo ir disponavimo juo įstatymo nustatyta tvarka.\n\n4. Vyriausybės įgaliotai institucijai šio straipsnio 3 dalyje nurodyta tvarka perduoti tinkami naudoti ginklai, ginklų priedėliai, šaudmenys, jų dalys šios institucijos nustatyta tvarka gali būti perduoti kitiems specialiojo statuso subjektams, valstybės institucijoms ir įstaigoms, taip pat realizuoti ar sunaikinti.\n\n5. Šio straipsnio 2 ir 3 dalių nuostatos netaikomos krašto apaugos sistemos institucijoms, Lietuvos šaulių sąjungai ir jos padaliniams.“"
    },
    {
      "provision_ref": "art27",
      "section": "27",
      "title": "27 straipsnis. 46 straipsnio pakeitimas",
      "content": "Pakeisti 46 straipsnio 4 dalį ir ją išdėstyti taip:\n\n„4. Informaciją apie civilinėje apyvartoje esančių ginklų, ginklų priedėlių, šaudmenų, jų dalių vežimą, taip pat ginklų, kurių į valstybės teritoriją negalima perduoti be išankstinio valstybės sutikimo, sąrašus ir informaciją, susijusią su asmenimis, turinčiais ginklų, elektroninių ryšių priemonėmis Europos Sąjungos valstybėms narėms teikia ir iš Europos Sąjungos valstybių narių gauna policijos įstaiga.“"
    },
    {
      "provision_ref": "art28",
      "section": "28",
      "title": "28 straipsnis. Įstatymo priedo pakeitimas",
      "content": "Pakeisti Įstatymo priedą ir jį išdėstyti taip:\n\n„Lietuvos Respublikos\nginklų ir šaudmenų\nkontrolės įstatymo\npriedas\n\nĮGYVENDINAMI EUROPOS SĄJUNGOS TEISĖS AKTAI\n\n1. 2011 m. lapkričio 16 d. Europos Parlamento ir Tarybos reglamentas (ES) Nr. 1214/2011 dėl profesionalaus tarpvalstybinio grynųjų eurų vežimo kelių transportu iš vienos euro zonos valstybės narės į kitą.\n\n2. 2012 m. kovo 14 d. Europos Parlamento ir Tarybos reglamentas (ES) Nr. 258/2012, kuriuo įgyvendinamas Jungtinių Tautų protokolo prieš neteisėtą šaunamųjų ginklų, jų dalių ir komponentų bei šaudmenų gamybą ir prekybą jais, papildančio Jungtinių Tautų Konvenciją prieš tarptautinį organizuotą nusikalstamumą (JT šaunamųjų ginklų protokolas), 10 straipsnis ir nustatoma šaunamųjų ginklų, jų dalių ir komponentų bei šaudmenų eksporto leidimų sistema, importo ir tranzito priemonės.\n\n3. 2021 m. kovo 24 d. Europos Parlamento ir Tarybos direktyva (ES) 2021/555 dėl ginklų įsigijimo ir laikymo kontrolės (kodifikuota redakcija).\n\n_______________“."
    },
    {
      "provision_ref": "art29",
      "section": "29",
      "title": "29 straipsnis. Įstatymo įsigaliojimas, įgyvendinimas ir taikymas",
      "content": "1. Šis įstatymas, išskyrus šio straipsnio 2 dalį, įsigalioja 2023 m. balandžio 1 d.\n\n2. Lietuvos Respublikos Vyriausybė ir jos įgaliotos institucijos iki 2023 m. kovo 31 d. priima šio įstatymo įgyvendinamuosius teisės aktus.\n\n3. Iki šio įstatymo įsigaliojimo išduoti atitinkami leidimai ir rašytiniai sutikimai galioja iki jų galiojimo pabaigos. Iki šio įstatymo įsigaliojimo dienos išduotos licencijos galioja ir toliau.\n\n4. Iki šio įstatymo įsigaliojimo dienos pradėtos ir nebaigtos licencijų ir leidimų išdavimo, ginklų, ginklų priedėlių, šaudmenų, jų dalių paėmimo ir realizavimo bei kitos procedūros baigiamos iki šio įstatymo įsigaliojimo dienos galiojusia tvarka.\n\n5. Nuolatiniai Lietuvos Respublikos gyventojai, kurie turi Rusijos Federacijos ar Baltarusijos Respublikos pilietybę, bet neturi Lietuvos Respublikos pilietybės, iki šio įstatymo įsigaliojimo dienos įsigytus ir turimus ginklus, ginklų priedėlius, šaudmenis, jų dalis privalo ne vėliau kaip per vienus metus juos parduoti per subjektą, turintį teisę prekiauti ginklais, ginklų priedėliais, šaudmenimis, jų dalimis, arba juos perduoti policijos įstaigai sunaikinti. Pardavus ar perdavus ginklus, ginklų priedėlius, šaudmenis, jų dalis, nurodytiems asmenims išduoti leidimai laikyti ginklus ar leidimai nešiotis ginklus yra panaikinami.\n\n6. Jeigu šio straipsnio 5 dalyje nurodyti fiziniai asmenys įsigytų ir turimų ginklų, ginklų priedėlių, šaudmenų, jų dalių neparduoda per subjektą, turintį teisę prekiauti ginklais, ginklų priedėliais, šaudmenimis, jų dalimis, arba jų neperduoda policijos įstaigai sunaikinti per šio straipsnio 5 dalyje nurodytą terminą, fizinių asmenų turimi leidimai laikyti ginklus ar leidimai nešiotis ginklus panaikinami, o turimi ginklai, ginklų priedėliai, šaudmenys, jų dalys paimami Lietuvos Respublikos ginklų ir šaudmenų kontrolės įstatymo nustatyta tvarka.\n\nSkelbiu šį Lietuvos Respublikos Seimo priimtą įstatymą.\n\nRespublikos Prezidentas                                                                                          Gitanas Nausėda\n\npart_61d34eade6e44d908e778034d10ae593_end"
    }
  ],
  "definitions": []
}

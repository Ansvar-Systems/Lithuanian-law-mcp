{
  "id": "lt-law-xi-621",
  "type": "statute",
  "title": "Lietuvos Respublikos civilinių pirotechnikos priemonių apyvartos kontrolės įstatymo pakeitimo įstatymas",
  "short_name": "XI-621",
  "status": "in_force",
  "issued_date": "2009-12-22",
  "in_force_date": "2010-07-01",
  "url": "https://e-tar.lt/portal/lt/legalAct/TAR.9D79B7E5F423/MNXRGaQYov",
  "provisions": [
    {
      "provision_ref": "art1",
      "section": "1",
      "title": "1 straipsnis. Lietuvos Respublikos civilinių pirotechnikos priemonių apyvartos kontrolės įstatymo nauja redakcija",
      "content": "Pakeisti Lietuvos Respublikos civilinių pirotechnikos priemonių apyvartos kontrolės įstatymą ir jį išdėstyti taip:\n\n„LIETUVOS RESPUBLIKOS CIVILINIŲ PIROTECHNIKOS PRIEMONIŲ APYVARTOS KONTROLĖS ĮSTATYMAS\n\nPIRMASIS SKIRSNIS\nBENDROSIOS NUOSTATOS"
    },
    {
      "provision_ref": "art1",
      "section": "1",
      "title": "1 straipsnis. Įstatymo paskirtis",
      "content": "1. Šis įstatymas nustato civilinės paskirties pirotechnikos priemonių (toliau – civilinės pirotechnikos priemonės) skirstymą, jų apyvartos teisinius pagrindus ir kontrolę, saugos kontrolės tvarką, licencijavimą, organizacijų, kurių veikla susijusi su civilinėmis pirotechnikos priemonėmis, teises ir pareigas.\n\n2. Šio įstatymo tikslas – užtikrinti visuomenės saugumą, civilinių pirotechnikos priemonių vartotojų apsaugą ir saugą nuo civilinių pirotechnikos priemonių gamybos, laikymo ir naudojimo keliamo pavojaus.\n\n3. Šio įstatymo nuostatos yra suderintos su šio įstatymo priede nurodytais Europos Sąjungos teisės aktais.\n\n4. Šio įstatymo nuostatos nereglamentuoja apyvartos:\n\n1) šaudmenų, sprogstamųjų medžiagų ir sprogmenų, nurodytų Lietuvos Respublikos sprogmenų apyvartos kontrolės įstatyme, Lietuvos Respublikos ginklų ir šaudmenų kontrolės įstatyme;\n\n2) Lietuvos kariuomenei, Lietuvos Respublikos krašto apsaugos ministerijai (toliau – Krašto apsaugos ministerija) ir jai pavaldžioms įstaigoms, Policijos departamentui prie Vidaus reikalų ministerijos ir jam pavaldžioms įstaigoms, Priešgaisrinės apsaugos ir gelbėjimo departamentui prie Vidaus reikalų ministerijos ir jam pavaldžioms įstaigoms nekomerciniam naudojimui skirtų pirotechnikos priemonių;\n\n3) pirotechnikos priemonių, skirtų naudoti aviacinėje kosminėje pramonėje;\n\n4) pirotechnikos priemonių, skirtų žaislams (pyškalų – juostų, lakštų, ritinėlių ar apskritų plastikinių žiedų pavidalo);\n\n5) pirotechninių įrenginių, skirtų laivams.\n\n5. Lietuvos kariuomenė, Krašto apsaugos ministerija ir jai pavaldžios įstaigos, Policijos departamentas prie Vidaus reikalų ministerijos ir jam pavaldžios įstaigos, Priešgaisrinės apsaugos ir gelbėjimo departamentas prie Vidaus reikalų ministerijos ir jam pavaldžios įstaigos civilines pirotechnikos priemones nekomerciniam naudojimui įsigyja ir naudoja teisės aktų nustatyta tvarka.\n\n6. Prekybos mugėse, parodose ar pirotechnikos priemonių reklamai rengiamuose pristatymuose rodyti ir naudoti skirtos pirotechnikos priemonės, kurios neatitinka šio įstatymo nuostatų, gali būti importuojamos, įvežamos į Lietuvos Respubliką, rodomos ir naudojamos Lietuvos Respublikoje šio įstatymo 19 straipsnio 5 dalyje nustatyta tvarka, jei ant šių priemonių aiškiai parodytas minėtos prekybos mugės, parodos ar pristatymo pavadinimas ir data, taip pat tai, kad priemonės neatitinka esminių saugos reikalavimų ir nebus parduodamos, iki bus atliktas civilinių pirotechnikos priemonių atitikties įvertinimas ir priemonės bus atitinkamai paženklintos.\n\n7. Pirotechnikos priemonės, pagamintos specialiai moksliniams tyrimams, technologijų plėtrai ir bandymams, kurios neatitinka šio įstatymo nuostatų, gali būti šio įstatymo 19 straipsnio 4 dalyje nustatyta tvarka importuojamos, vežamos tranzitu, įvežamos, importuojamos (eksportuojamos, išvežamos) į (iš) Lietuvos Respubliką (Lietuvos Respublikos) ir naudojamos, jei ant priemonės aiškiai nurodyta, kad pirotechnikos priemonė neatitinka esminių saugos reikalavimų ir šios pirotechnikos priemonės negali būti naudojamos kitiems tikslams, išskyrus mokslinius tyrimus, technologijų plėtrą ir bandymus.\n\n8. Šio straipsnio 6 ir 7 dalyse nurodytų pirotechnikos priemonių importo, įvežimo (eksporto, išvežimo), vežimo tranzitu, rodymo, naudojimo, laikymo Lietuvos Respublikoje tvarką nustato Lietuvos Respublikos Vyriausybės įgaliota institucija."
    },
    {
      "provision_ref": "art2",
      "section": "2",
      "title": "2 straipsnis. Pagrindinės šio įstatymo sąvokos",
      "content": "1. Civilinės pirotechnikos priemonės – specialiai naudoti pramogai, žemės ūkyje, transporto srityje, buityje, pramonėje ar kuriant filmus, televizijos laidas, teatralizuotus vaidinimus ir kitose civilinių pirotechnikos priemonių apyvartos srityse skirti gaminiai, kuriuose yra pirotechninio mišinio.\n\n2. Civilinių pirotechnikos priemonių apyvarta – civilinių pirotechnikos priemonių gamyba, prekyba, importas, eksportas, vežimas tranzitu, įvežimas, išvežimas, įsigijimas, laikymas, naudojimas, paėmimas, sunaikinimas, bandymai, saugos ekspertizė.\n\n3. Civilinių pirotechnikos priemonių eksportas – civilinių pirotechnikos priemonių išvežimas (Lietuvos Respublikoje įforminant jų negrąžinamojo eksporto muitinės procedūrą) į Europos Sąjungos valstybėms narėms nepriklausančias šalis arba teritorijas.\n\n4. Civilinių pirotechnikos priemonių eksportuotojas, importuotojas, įvežantysis ar išvežantysis asmuo – Lietuvos Respublikos ar valstybės narės nuolatinis gyventojas, Lietuvos Respublikoje įsteigtas juridinis asmuo, valstybėje narėje įsteigtas juridinis asmuo ar kita organizacija, ar jų filialas, įsteigtas Lietuvos Respublikoje ar valstybėje narėje, savo vardu tiekiantis civilines pirotechnikos priemones, turintis Lietuvos Respublikos teisės aktų nustatyta tvarka išduotą licenciją importuoti, eksportuoti, įvežti, išvežti civilines pirotechnikos priemones.\n\n5. Civilinių pirotechnikos priemonių gamyba – civilinių pirotechnikos priemonių projektavimas, gaminimas, ženklinimas ir pakavimas.\n\n6. Civilinių pirotechnikos priemonių gamintojas – Lietuvos Respublikos nuolatinis gyventojas, Lietuvos Respublikoje įsteigtas juridinis asmuo ar jo filialas, ar Lietuvos Respublikoje įregistruotas užsienio juridinio asmens ar kitos organizacijos filialas, projektuojantis ir (ar) gaminantis ir ženklinantis civilines pirotechnikos priemones arba dėl kurio veiklos civilinės pirotechnikos priemonės projektuojamos ir (ar) gaminamos ir ženklinamos, siekiant jas tiekti rinkai savo vardu ar paženklintas savo prekės ženklu, turintis Lietuvos Respublikos teisės aktų nustatyta tvarka išduotą licenciją gaminti civilines pirotechnikos priemones.\n\n7. Civilinių pirotechnikos priemonių importas – civilinių pirotechnikos priemonių įvežimas (Lietuvos Respublikoje įforminant jų išleidimo į laisvąją apyvartą muitinės procedūrą) iš Europos Sąjungos valstybėms narėms nepriklausančių šalių arba teritorijų.\n\n8. Civilinių pirotechnikos priemonių išvežimas – civilinių pirotechnikos priemonių (išskyrus fizinių asmenų asmeninėms reikmėms išvežamus 1, 2, 3 kategorijos fejerverkus, T1 ir P1 kategorijų civilines pirotechnikos priemones) išvežimas iš Lietuvos Respublikos į kitas Europos Sąjungos valstybes nares arba išvežimas (Lietuvos Respublikoje įforminant jų negrąžinamojo eksporto muitinės procedūrą) į kitų Europos ekonominės erdvės valstybėms priklausančias šalis arba teritorijas.\n\n9. Civilinių pirotechnikos priemonių įvežimas – civilinių pirotechnikos priemonių (išskyrus fizinių asmenų asmeninėms reikmėms įvežamus 1, 2, 3 kategorijos fejerverkus, T1 ir P1 kategorijų civilines pirotechnikos priemones) įvežimas iš kitų Europos Sąjungos valstybių narių arba įvežimas (Lietuvos Respublikoje įforminant jų išleidimo į laisvąją apyvartą muitinės procedūrą) iš kitų Europos ekonominės erdvės valstybėms priklausančių šalių arba teritorijų.\n\n10. Civilinių pirotechnikos priemonių naudotojas – Lietuvos Respublikos ar valstybės narės nuolatinis gyventojas, Lietuvos Respublikoje įsteigtas juridinis asmuo, valstybėje narėje įsteigtas juridinis asmuo ar kita organizacija, ar jų filialas, įsteigtas Lietuvos Respublikoje ar valstybėje narėje, naudojantis civilines pirotechnikos priemones ūkinėje komercinėje veikloje, turintis Lietuvos Respublikos teisės aktų nustatyta tvarka išduotą licenciją naudoti 4 kategorijos fejerverkus, T2 ir P2 kategorijų civilines pirotechnikos priemones.\n\n11. Civilinių pirotechnikos priemonių tiekimas rinkai – pirmasis individualaus produkto atidavimas atlygintinai ar nemokamai platinti ir (arba) naudoti valstybių narių rinkose. Civilinių pirotechnikos priemonių gamintojo asmeniniam naudojimui pagaminti fejerverkai nelaikomi tiekiamais rinkai, jei Lietuvos Respublikos Vyriausybės įgaliota institucija leidžia juos naudoti Lietuvos Respublikos teritorijoje.\n\n12. Esminiai saugos reikalavimai – pagal 2007 m. gegužės 23 d. Europos Parlamento ir Tarybos direktyvą 2007/23/EB dėl pirotechnikos gaminių pateikimo į rinką Lietuvos Respublikos Vyriausybės ar jos įgaliotos institucijos nustatyti saugos reikalavimai, keliami Europos Sąjungoje gaminamoms, parduodamoms, importuojamoms, eksportuojamoms, įvežamoms, laikomoms ir naudojamoms civilinėms pirotechnikos priemonėms.\n\n13. Fejerverkai – pramogai skirtos civilinės pirotechnikos priemonės.\n\n14. Kitos pirotechnikos priemonės – naudoti žemės ūkyje, pramonėje, transporto srityje arba buityje skirtos civilinės pirotechnikos priemonės, išskyrus fejerverkus ir teatrines pirotechnikos priemones.\n\n15. Kontroliuojantis asmuo – fizinis asmuo, kuris tiesiogiai ar netiesiogiai valdo daugiau kaip 50 procentų juridinio asmens akcijų (dalių, pajų) arba kitų teisių į paskirstytino pelno dalį, arba išimtinių teisių jas įsigyti arba kuris, pats valdydamas ne mažiau kaip 10 procentų juridinio asmens akcijų (dalių, pajų) arba kitų teisių į paskirstytino pelno dalį, arba išimtinių teisių jas įsigyti, kartu su susijusiais asmenimis jų valdo daugiau kaip 50 procentų arba turi teisę išrinkti (paskirti) daugumą juridinio asmens valdymo organų narių ir (arba) faktiškai kontroliuoja juridinio asmens priimamus sprendimus.\n\n16. Paskelbtoji (notifikuota) įstaiga – bandymų laboratorija, sertifikavimo ar kontrolės įstaiga, kurią valstybė narė paskiria atsakingą už civilinių pirotechnikos priemonių atitikties įvertinimą ir apie ją praneša kitoms valstybėms narėms.\n\n17. Pirotechnikas – fizinis asmuo, turintis šio įstatymo nustatyta tvarka išduotą leidimą tvarkyti (prižiūrėti) ir (ar) naudoti 4 kategorijos fejerverkus, T2 kategorijos teatrines pirotechnikos priemones ir P2 kategorijos kitas pirotechnikos priemones.\n\n18. Pirotechninis mišinys – sprogstamoji medžiaga ar jų mišinys, skirtas vykstančios egzoterminės cheminės reakcijos metu karščio, šviesos, garso, dujų, dūmų ar jų derinio efektams sukelti.\n\n19. Prekiautojas civilinėmis pirotechnikos priemonėmis – Lietuvos Respublikos ar valstybės narės nuolatinis gyventojas, Lietuvos Respublikoje įsteigtas juridinis asmuo, valstybėje narėje įsteigtas juridinis asmuo ar kita organizacija, ar jų filialas, įsteigtas Lietuvos Respublikoje ar valstybėje narėje, prekiaujantis civilinėmis pirotechnikos priemonėmis Europos Sąjungos vidaus rinkoje, turintis Lietuvos Respublikos teisės aktų nustatyta tvarka išduotą licenciją arba leidimą prekiauti civilinėmis pirotechnikos priemonėmis.\n\n20. Saugos ekspertizė – procedūra, kurios metu pateikiama išvada dėl civilinių pirotechnikos priemonių saugos.\n\n21. Teatrinės pirotechnikos priemonės – naudoti vidaus arba lauko scenoje, taip pat kuriant filmus, televizijos laidas, teatralizuotus vaidinimus skirtos civilinės pirotechnikos priemonės.\n\n22. Transporto priemonėms skirta pirotechnikos priemonė – transporto priemonių saugos įtaisų dalys, kuriose yra pirotechnikos medžiagų ir kurios naudojamos šiems ar kitiems įtaisams įjungti.\n\n23. Valstybė narė – bet kuri Europos Sąjungos valstybė narė ar Europos ekonominės erdvės valstybė.\n\n24. Valstybės narės nuolatinis gyventojas – valstybės narės pilietis arba asmuo, kuris valstybės narės tarptautinių sutarčių, įstatymų ir kitų teisės aktų nustatyta tvarka yra įgijęs teisę nuolat gyventi valstybėje narėje.\n\nANTRASIS SKIRSNIS\nCIVILINIŲ PIROTECHNIKOS PRIEMONIŲ SKIRSTYMAS"
    },
    {
      "provision_ref": "art3",
      "section": "3",
      "title": "3 straipsnis. Civilinių pirotechnikos priemonių skirstymas",
      "content": "Civilinės pirotechnikos priemonės pagal paskirtį ir pavojingumą skirstomos į:\n\n1) fejerverkus;\n\n2) teatrines pirotechnikos priemones;\n\n3) kitas pirotechnikos priemones."
    },
    {
      "provision_ref": "art4",
      "section": "4",
      "title": "4 straipsnis. Fejerverkų skirstymas",
      "content": "Fejerverkai pagal pavojingumą skirstomi:\n\n1) 1 kategorijos fejerverkai – fejerverkai, keliantys labai mažą pavojų, labai mažai triukšmo ir yra skirti naudoti aptvertose teritorijose, taip pat naudoti gyvenamosiose patalpose;\n\n2) 2 kategorijos fejerverkai – fejerverkai, keliantys mažą pavojų, mažai triukšmo ir yra skirti naudoti aptvertose teritorijose, esančiose lauke;\n\n3) 3 kategorijos fejerverkai – fejerverkai, keliantys vidutinį pavojų ir yra skirti naudoti didelėse atvirose teritorijose, jų keliamo triukšmo ribiniai (leistini) dydžiai nėra viršijami;\n\n4) 4 kategorijos fejerverkai – fejerverkai, keliantys didelį pavojų ir yra skirti naudoti tik pirotechnikams, jų keliamo triukšmo ribiniai (leistini) dydžiai nėra viršijami."
    },
    {
      "provision_ref": "art5",
      "section": "5",
      "title": "5 straipsnis. Teatrinių pirotechnikos priemonių skirstymas",
      "content": "Teatrinės pirotechnikos priemonės pagal pavojingumą skirstomos:\n\n1) T1 kategorijos pirotechnikos priemonės – priemonės, skirtos naudoti scenoje ir keliančios mažą pavojų;\n\n2) T2 kategorijos pirotechnikos priemonės – priemonės, skirtos naudoti scenoje tik pirotechnikams."
    },
    {
      "provision_ref": "art6",
      "section": "6",
      "title": "6 straipsnis. Kitų pirotechnikos priemonių skirstymas",
      "content": "Kitos pirotechnikos priemonės pagal pavojingumą skirstomos:\n\n1) P1 kategorijos pirotechnikos priemonės – priemonės, išskyrus fejerverkus ir teatrines pirotechnikos priemones, keliančios mažą pavojų;\n\n2) P2 kategorijos pirotechnikos priemonės – priemonės, išskyrus fejerverkus ir teatrines pirotechnikos priemones, skirtos laikyti ir naudoti tik pirotechnikams.\n\nTREČIASIS SKIRSNIS\nCIVILINIŲ PIROTECHNIKOS PRIEMONIŲ SAUGOS KONTROLĖ IR ŽENKLINIMAS"
    },
    {
      "provision_ref": "art7",
      "section": "7",
      "title": "7 straipsnis. Civilinių pirotechnikos priemonių atitikties įvertinimas",
      "content": "1. Šiame įstatyme nurodytos pirotechnikos priemonės turi atitikti esminius saugos reikalavimus.\n\n2. Civilinių pirotechnikos priemonių atitikties įvertinimas turi būti atliekamas Lietuvos Respublikoje gaminamoms, įvežamoms ir importuojamoms į Lietuvos rinką civilinėms pirotechnikos priemonėms, vadovaujantis Lietuvos Respublikos atitikties įvertinimo įstatymu ir Lietuvos Respublikos Vyriausybės ar jos įgaliotos institucijos nustatyta tvarka.\n\n3. Civilinių pirotechnikos priemonių atitikties įvertinimą atlieka paskelbtosios (notifikuotos) įstaigos kartu su šių priemonių gamintojais, importuotojais ar įvežančiais asmenimis.\n\n4. Paskelbtoji (notifikuota) įstaiga, įvertinusi (nustačiusi), ar civilinės pirotechnikos priemonės atitinka esminius saugos reikalavimus, išduoda arba atsisako išduoti atitikties sertifikatą.\n\n5. Atlikti civilinių pirotechnikos priemonių atitikties įvertinimą nereikalaujama, jeigu šių priemonių gamintojas ar jo įgaliotas atstovas, importuotojas, įvežantis asmuo, prekiautojas ar naudotojas pateikia Lietuvos Respublikos Vyriausybės įgaliotai institucijai valstybės narės kompetentingos paskelbtosios (notifikuotos) įstaigos išduotą atitikties įvertinimo sertifikatą, patvirtinantį, kad jo pagamintos, importuojamos, įvežamos, parduodamos civilinės pirotechnikos priemonės atitinka esminius saugos reikalavimus.\n\n6. Atlikti civilinių pirotechnikos priemonių atitikties įvertinimą nereikalaujama, jeigu šių priemonių gamintojas pagamino fejerverkus asmeniniam naudojimui Lietuvos Respublikos teritorijoje religinėms, kultūrinėms ar tradicinėms iškilmėms paminėti. Tokiu atveju Lietuvos Respublikos Vyriausybės įgaliota institucija atlieka civilinių pirotechnikos priemonių saugos ekspertizę. Lietuvos Respublikos Vyriausybės įgaliota institucija saugos ekspertizės metu, vadovaudamasi šiuo įstatymu ir Lietuvos Respublikos produktų saugos įstatymu, įvertina civilinių pirotechnikos priemonių savybes, turinčias įtakos šių priemonių naudotojų ir priešgaisrinei saugai, ir pateikia išvadą dėl civilinių pirotechnikos priemonių saugos. Saugos ekspertizės atlikimo tvarką nustato Lietuvos Respublikos Vyriausybė ar jos įgaliota institucija."
    },
    {
      "provision_ref": "art8",
      "section": "8",
      "title": "8 straipsnis. Civilinių pirotechnikos priemonių ženklinimas",
      "content": "1. Jeigu, atlikus civilinių pirotechnikos priemonių atitikties įvertinimą, gaminys atitinka esminius saugos reikalavimus, kiekviena civilinė pirotechnikos priemonė turi būti paženklinta matomu, lengvai įskaitomu ir nenutrinamu atitikties ženklu CE. Jei neįmanoma pažymėti civilinės pirotechnikos priemonės ženklu CE, prie jos turi būti klijuojama lipni etiketė arba tokiu pačiu būdu paženklinama mažiausia civilinių pirotechnikos priemonių pakuotė. Lipni etiketė turi būti pagaminta taip, kad jos negalima būtų panaudoti dar kartą. Naudojamas ženklas CE turi atitikti 2008 m. liepos 9 d. Europos Parlamento ir Tarybos sprendimo Nr. 768/2008/EB dėl bendrosios gaminių pardavimo sistemos ir panaikinančio Sprendimą 93/465/EEB nuostatas (OL 2008 L 218, p. 82).\n\n2. Kiekvienas Lietuvos Respublikoje parduodamas fejerverkas ir teatrinė pirotechnikos priemonė turi būti paženklinti etikete, kurioje lietuvių kalba matomai, aiškiai ir nenutrinamai įrašytas gaminio pavadinimas, tipas, kategorija, pirotechninio mišinio kiekis, amžius, nuo kurio galima įsigyti atitinkamą pirotechnikos priemonę, gaminio naudojimo instrukcija, mažiausias saugus atstumas iki pirotechnikos priemonės ją naudojant (jei priemonė skirta naudoti tik lauke ar gaminio konstrukciniai ypatumai nustato tokią būtinybę), 3 ir 4 kategorijų fejerverkų – pagaminimo metai, gamintojo pavadinimas ir adresas ar, jei gamintojas nėra įsisteigęs valstybėse narėse, gamintojo, eksportuotojo, importuotojo, įvežančio ar išvežančio asmens pavadinimas ir adresas. Papildomai civilinių pirotechnikos priemonių naudojimas (jeigu reikia) gali būti pavaizduotas grafiškai.\n\n3. Ant kiekvieno tiekiamo rinkai 1 kategorijos fejerverko, jei gaminys skirtas naudoti tik lauke, turi būti užrašyta „Naudoti tik lauke“ ir nurodytas mažiausias saugus atstumas.\n\n4. Ant kiekvieno tiekiamo rinkai 2 kategorijos fejerverko turi būti užrašyta „Naudoti tik lauke“ ir, jeigu gaminio konstrukciniai ypatumai nustato tokią būtinybę, nurodytas mažiausias saugus atstumas.\n\n5. Ant kiekvieno tiekiamo rinkai 3 kategorijos fejerverko turi būti užrašyta „Naudoti tik lauke“ ir nurodytas mažiausias saugus atstumas.\n\n6. Ant kiekvieno tiekiamo rinkai 4 kategorijos fejerverko turi būti užrašyta „Naudoti tik pirotechnikams“ ir nurodytas mažiausias saugus atstumas.\n\n7. Ant kiekvienos tiekiamos rinkai T1 kategorijos teatrinės pirotechnikos priemonės, jeigu reikia, turi būti užrašyta „Naudoti tik lauke“ ir nurodytas mažiausias saugus atstumas.\n\n8. Ant kiekvienos tiekiamos rinkai T2 kategorijos teatrinės pirotechnikos priemonės turi būti užrašyta „Naudoti tik pirotechnikams“ ir nurodytas mažiausias saugus atstumas.\n\n9. Kiekviena tiekiama rinkai P1 ir P2 kategorijų pirotechnikos priemonė turi būti paženklinta etikete, kurioje įrašytas šios priemonės gamintojo pavadinimas ir adresas ar, jei gamintojas nėra įsisteigęs valstybėse narėse, gamintojo pavadinimas, pirotechnikos priemonės kategorija ir eksportuotojo, importuotojo, įvežančio ar išvežančio asmens pavadinimas ir adresas, gaminio pavadinimas ir tipas, pateikta informacija, kaip saugiai naudoti gaminį.\n\n10. Jeigu ant civilinės pirotechnikos priemonės nėra pakankamai vietos šio straipsnio 2–9 dalyse reikalaujamai informacijai nurodyti, tokia informacija turi būti pateikta ant kiekvienos mažiausios pakuotės.\n\n11. Transporto priemonėms skirtų pirotechnikos priemonių etiketėse turi būti nurodytas šių priemonių gamintojo pavadinimas ar, jei gamintojas nėra įsisteigęs valstybėse narėse, eksportuotojo, importuotojo, įvežančio ar išvežančio asmens pavadinimas, gaminio pavadinimas ir tipas, pateikta informacija, kaip saugiai naudoti gaminį.\n\n12. Jeigu ant transporto priemonėms skirtos pirotechnikos priemonės neužtenka vietos užrašyti šio straipsnio 11 dalyje nurodytos informacijos, ši informacija nurodoma ant gaminio pakuotės."
    },
    {
      "provision_ref": "art9",
      "section": "9",
      "title": "9 straipsnis. Pirotechnikų kvalifikacija ir atestavimas",
      "content": "1. Asmenys, siekiantys dirbti pirotechnikais, privalo būti atestuoti. Atestuotiems asmenims išduodamas leidimas tvarkyti (prižiūrėti) ir (ar) naudoti 4 kategorijos fejerverkus, T2 kategorijos teatrines pirotechnikos priemones ir P2 kategorijos kitas pirotechnikos priemones.\n\n2. Pirotechnikų mokymo programą, atestavimo ir leidimų tvarkyti (prižiūrėti) ir (ar) naudoti 4 kategorijos fejerverkus, T2 kategorijos teatrines pirotechnikos priemones ir P2 kategorijos kitas pirotechnikos priemones išdavimo tvarką nustato Lietuvos Respublikos Vyriausybės įgaliota institucija.\n\n3. Pirotechnikams prilyginami asmenys, turintys užsienio valstybių kompetentingų institucijų išduotus dokumentus, patvirtinančius, kad asmuo gali saugiai tvarkyti (prižiūrėti) ir (ar) naudoti 4 kategorijos fejerverkus, T2 kategorijos teatrines pirotechnikos priemones ir P2 kategorijos kitas pirotechnikos priemones.\n\nKETVIRTASIS SKIRSNIS\nCIVILINIŲ PIROTECHNIKOS PRIEMONIŲ gamybos, prekybos, importo, eksporto, 4 kategorijos fejerverkų, T2 ir P2 kategorijų pirotechnikos priemonių naudojimo LICENCIJAVIMAS IR KITOS SĄLYGOS"
    },
    {
      "provision_ref": "art10",
      "section": "10",
      "title": "10 straipsnis. Civilinių pirotechnikos priemonių gamybos, prekybos, importo, eksporto, 4 kategorijos fejerverkų, T2 ir P2 kategorijų pirotechnikos priemonių naudojimo licencijavimas ir licencijų rūšys",
      "content": "1. Licencijų rūšys:\n\n1) licencija importuoti, eksportuoti, įvežti, išvežti civilines pirotechnikos priemones;\n\n2) licencija prekiauti civilinėmis pirotechnikos priemonėmis, išskyrus šio straipsnio 8 dalyje nurodytą atvejį;\n\n3) licencija gaminti civilines pirotechnikos priemones Lietuvos Respublikoje;\n\n4) licencija naudoti 4 kategorijos fejerverkus, T2 ir P2 kategorijų civilines pirotechnikos priemones.\n\n2. Licenciją verstis šio straipsnio 1 dalies 1, 2 ir 4 punktuose nurodyta licencijuojama veikla gali gauti Lietuvos Respublikos ar valstybės narės nuolatiniai gyventojai, Lietuvos Respublikoje įsteigti juridiniai asmenys, valstybėje narėje įsteigti juridiniai asmenys ar kitos organizacijos, ar jų filialai, įsteigti Lietuvos Respublikoje ar valstybėje narėje.\n\n3. Licenciją verstis šio straipsnio 1 dalies 3 punkte nurodyta licencijuojama veikla gali gauti Lietuvos Respublikos nuolatinis gyventojas, Lietuvos Respublikoje įsteigtas juridinis asmuo ar jo filialas, ar Lietuvos Respublikoje įregistruotas užsienio juridinio asmens ar kitos organizacijos filialas.\n\n4. Licencijas, nurodytas šiame straipsnyje, išduoda Lietuvos Respublikos Vyriausybės įgaliota institucija.\n\n5. Licencija verstis licencijuojama veikla turi būti išduota arba rašytinis motyvuotas atsisakymas išduoti licenciją turi būti pateiktas ne vėliau kaip per 30 kalendorinių dienų nuo prašymo ir licencijai išduoti reikalingų dokumentų gavimo dienos. Jei per 30 kalendorinių dienų licencija neišduodama, atsakymo nepateikimas nelaikomas licencijos išdavimu.\n\n6. Licencijoje, suteikiančioje teisę verstis civilinių pirotechnikos priemonių gamyba, turi būti nurodytos leistinos gaminti civilinių pirotechnikos priemonių kategorijos.\n\n7. Nelicencijuojama ūkinė komercinė veikla yra prekyba 1 ir 2 kategorijų fejerverkais.\n\n8. Ūkinės komercinės veiklos, nurodytos šio straipsnio 1 dalyje, licencijavimo taisykles tvirtina Lietuvos Respublikos Vyriausybė."
    },
    {
      "provision_ref": "art11",
      "section": "11",
      "title": "11 straipsnis. Teisės dirbti darbą, susijusį su licencijuojama veikla, apribojimai",
      "content": "1. Lietuvos Respublikos ar valstybės narės nuolatinio gyventojo, Lietuvos Respublikoje įsteigto juridinio asmens, valstybėje narėje įsteigto juridinio asmens ar kitos organizacijos, ar jų filialo, įsteigto Lietuvos Respublikoje ar valstybėje narėje, taip pat Lietuvos Respublikoje įregistruoto užsienio juridinio asmens ar kitos organizacijos, ar jų filialo, kuris verčiasi šio įstatymo 10 straipsnyje nustatyta licencijuojama veikla, darbuotoju, kuris vykdo ar prižiūri civilinių pirotechnikos priemonių gamybą, įsigijimą, laikymą, realizavimą ar tvarko apskaitą (prie tokių darbuotojų nepriskiriami buhalterinę apskaitą tvarkantys darbuotojai), juridinio asmens, jo padalinio ar kitos organizacijos vadovu, kuris tiesiogiai kontroliuoja civilinių pirotechnikos priemonių gamybą, įsigijimą, laikymą, realizavimą ar apskaitą, pirotechniku negali būti:\n\n1) asmuo, sergantis ligomis ar turintis fizinių trūkumų, dėl kurių asmuo negali tinkamai elgtis su pirotechnikos priemonėmis;\n\n2) asmuo, kuriam Lietuvos Respublikos organizuoto nusikalstamumo užkardymo įstatymo nustatyta tvarka taikomi teismo įpareigojimai;\n\n3) asmuo, kuriam verstis šio įstatymo nustatyta veikla uždrausta teismo nuosprendžiu;\n\n4) už tyčinį nusikaltimą nuteistas asmuo, kuriam dėl to neišnykęs ar nepanaikintas teistumas;\n\n5) asmuo, kuris per pastaruosius 3 metus ne mažiau kaip 2 kartus padarė administracinius teisės pažeidimus būdamas neblaivus, apsvaigęs nuo narkotinių, psichotropinių ar kitų svaigiųjų medžiagų;\n\n6) asmuo, padaręs pakartotinai per metus administracinį teisės pažeidimą, kuriuo kėsinosi į nuosavybę, viešąją ar valdymo tvarką.\n\n2. Kontroliuojančiu asmeniu, juridinio asmens ar jo padalinio vadovu, kurio veikla nėra tiesiogiai susijusi su civilinių pirotechnikos priemonių gamybos, įsigijimo, laikymo, realizavimo ar apskaitos kontrole, negali būti asmuo, kuris atitinka šio straipsnio 1 dalies 2–6 punktuose nustatytus kriterijus.\n\n3. Ligų ir fizinių trūkumų, dėl kurių asmuo negali tinkamai elgtis su pirotechnikos priemonėmis, sąrašą nustato Lietuvos Respublikos sveikatos apsaugos ministerija."
    },
    {
      "provision_ref": "art12",
      "section": "12",
      "title": "12 straipsnis. Licencijos galiojimo sustabdymas ir panaikinimas",
      "content": "1. Licencijos galiojimas sustabdomas, jeigu:\n\n1) licencijas išduodanti institucija nustato, kad licencijos turėtojas pažeidė licencijuojamos veiklos sąlygų reikalavimus;\n\n2) paaiškėja, kad Lietuvos Respublikos ar valstybės narės nuolatinis gyventojas, ar Lietuvos Respublikoje įsteigtas juridinis asmuo, valstybėje narėje įsteigtas juridinis asmuo ar kita organizacija, ar jų filialas, įsteigtas Lietuvos Respublikoje ar valstybėje narėje, taip pat Lietuvos Respublikoje įregistruotas užsienio juridinis asmuo ar kitos organizacijos filialas, kuris verčiasi šio įstatymo nustatyta licencijuojama veikla, darbuotojas, kuris vykdo ar prižiūri civilinių pirotechnikos priemonių gamybą, įsigijimą, laikymą, realizavimą ar tvarko apskaitą (prie tokių darbuotojų nepriskiriami buhalterinę apskaitą tvarkantys darbuotojai), juridinis asmuo ar jo padalinio vadovas, kuris tiesiogiai kontroliuoja civilinių pirotechnikos priemonių gamybą, įsigijimą, laikymą, realizavimą ar apskaitą, pirotechnikas atitinka šio įstatymo 11 straipsnio 1 dalies 1–6 punktuose nustatytus kriterijus;\n\n3) paaiškėja, kad kontroliuojantis asmuo, juridinis asmuo ar jo padalinio vadovas, kurio veikla nėra tiesiogiai susijusi su civilinių pirotechnikos priemonių gamybos, įsigijimo, laikymo, realizavimo ar apskaitos kontrole, atitinka šio įstatymo 11 straipsnio 1 dalies 2–6 punktuose nustatytus kriterijus;\n\n4) licencijos turėtojas per 30 kalendorinių dienų raštu nepateikė duomenų, susijusių su vykdoma licencijuojama veikla, po to kai licencijas išduodanti institucija raštu paprašė tokius duomenis pateikti.\n\n2. Licencija panaikinama, jeigu:\n\n1) licencijos turėtojas raštu prašė panaikinti licenciją;\n\n2) licencijos turėtojas per 3 mėnesius nuo licencijos galiojimo sustabdymo nepašalino licencijuojamos veiklos sąlygų pažeidimo;\n\n3) licencijos turėtojas, kuris buvo įspėtas apie galimą licencijos panaikinimą arba sustabdymą, per vienus metus antrą kartą padarė licencijuojamos veiklos sąlygų pažeidimą;\n\n4) paaiškėja, kad licencijos turėtojas atitinka šio įstatymo 11 straipsnio 1 dalies 4 punkte nurodytą kriterijų;\n\n5) licencijos turėtojas – Lietuvos Respublikoje įsteigtas juridinis asmuo, valstybėje narėje įsteigtas juridinis asmuo ar kita organizacija, ar jų filialas, įsteigtas Lietuvos Respublikoje ar valstybėje narėje, taip pat Lietuvos Respublikoje įregistruotas užsienio juridinio asmens ar kitos organizacijos filialas likviduotas ar reorganizuotas;\n\n6) licencijos turėtojas per 3 metus nuo licencijos išdavimo dienos nepradėjo licencijoje nurodytos veiklos;\n\n7) licencijos turėtojas, kurio licencijos galiojimas sustabdytas, vykdė licencijuojamą veiklą;\n\n8) licencijos turėtojas – fizinis asmuo miršta.\n\n3. Nustačiusi šio straipsnio 1 dalyje ir 2 dalies 4, 6 punktuose nurodytas aplinkybes, licencijas išduodanti institucija, prieš sustabdydama ar panaikindama licenciją, iš anksto įspėja licencijos turėtoją ir nurodo ne ilgesnį kaip 3 mėnesių terminą pašalinti licencijos sustabdymo ar panaikinimo priežastis. Jeigu licencijos turėtojas per nustatytą terminą nepašalina licencijos sustabdymo ar panaikinimo priežasčių, licencijas išduodanti institucija sustabdo ar panaikina licenciją.\n\n4. Panaikinus licenciją, nauja licencija gali būti išduota ne anksčiau kaip po 3 metų nuo jos panaikinimo dienos. Licencija gali būti išduota anksčiau negu po 3 metų nuo jos panaikinimo dienos, jeigu ji panaikinta šio straipsnio 2 dalies 1 ir 6 punktuose nurodytais pagrindais.\n\n5. Panaikinusi licenciją, licencijas išduodanti institucija per 5 kalendorines dienas nuo licencijos panaikinimo dienos apie tai praneša licencijos turėtojui ir teritorinei policijos įstaigai, kurios teritorijoje yra licencijos turėtojo buveinė."
    },
    {
      "provision_ref": "art13",
      "section": "13",
      "title": "13 straipsnis. Prekybos 1 ir 2 kategorijos fejerverkais sąlygos",
      "content": "1. Lietuvos Respublikos ar valstybės narės nuolatiniai gyventojai, Lietuvos Respublikoje įsteigti juridiniai asmenys, valstybėje narėje įsteigti juridiniai asmenys ar kitos organizacijos, ar jų filialai, įsteigti Lietuvos Respublikoje ar valstybėje narėje, kiekvienai prekybos 2 kategorijos fejerverkais vietai turi gauti leidimą.\n\n2. Prekybai 1 kategorijos fejerverkais leidimo nereikia.\n\n3. Lietuvos Respublikos Vyriausybė ar jos įgaliota institucija nustato prekybos 1 ir 2 kategorijos fejerverkais ir leidimų prekybai 2 kategorijos fejerverkais išdavimo tvarką.\n\n4. Norint gauti leidimą prekiauti 2 kategorijos fejerverkais, reikia pateikti:\n\n1) prašymą;\n\n2) pastatų (statinių) ar patalpų, kuriuose planuojama prekyba, valdytojų sutikimą parduoti civilines pirotechnikos priemones, suderintą su Priešgaisrinės apsaugos ir gelbėjimo departamentu prie Vidaus reikalų ministerijos ar jam pavaldžia įstaiga ir su teritorine policijos įstaiga.\n\n5. Leidimas prekiauti 2 kategorijos fejerverkais neišduodamas, jeigu:\n\n1) pateikti ne visi šio straipsnio 4 dalyje nurodyti dokumentai arba jie netinkamai įforminti;\n\n2) asmeniui šio straipsnio 6 dalyje nurodytais pagrindais buvo panaikintas leidimas ir nuo jo panaikinimo nepraėjo 3 metai.\n\n6. Leidimas prekiauti 2 kategorijos fejerverkais panaikinamas, jeigu:\n\n1) nustatoma, kad leidimui gauti buvo pateikti klaidingi duomenys;\n\n2) Priešgaisrinės apsaugos ir gelbėjimo departamentas prie Vidaus reikalų ministerijos ar jam pavaldi įstaiga, ar teritorinė policijos įstaiga per vienus metus antrą kartą pateikia teikimą, kuriame nurodo nustatytus pagal kompetenciją Lietuvos Respublikos teisės aktų, reglamentuojančių civilinių pirotechnikos priemonių apyvartą, pažeidimus, padarytus asmens, turinčio leidimą prekiauti 2 kategorijos fejerverkais;\n\n3) nustatoma, kad civilinės pirotechnikos priemonės buvo parduotos asmeniui, neturinčiam teisės jų įsigyti.\n\nPENKTASIS SKIRSNIS\nLICENCIJUOJAMOS VEIKLOS SĄLYGOS, CIVILINIŲ PIROTECHNIKOS PRIEMONIŲ APYVARTOS REIKALAVIMAI"
    },
    {
      "provision_ref": "art14",
      "section": "14",
      "title": "14 straipsnis. Bendrosios pareigos",
      "content": "1. Už šiame įstatyme nustatytų civilinių pirotechnikos priemonių apyvartos saugos reikalavimų įgyvendinimą yra atsakingi civilinių pirotechnikos priemonių gamintojai, eksportuotojai, importuotojai, įvežantieji ir išvežantieji asmenys, prekiautojai, pirotechnikai, taip pat civilines pirotechnikos priemones naudojantys fiziniai, juridiniai asmenys ir organizacijos.\n\n2. Licencijos turėtojas privalo:\n\n1) kaupti duomenis apie importuojamų, įvežamų, naudojamų, eksportuojamų, išvežamų ir parduodamų civilinių pirotechnikos priemonių sudėtį, savybes ir saugos priemones ir šias priemones taikyti savo veikloje;\n\n2) tiekti rinkai tik tinkamai paženklintas, esminius saugos reikalavimus ir (ar) Lietuvos darniuosius standartus atitinkančias civilines pirotechnikos priemones;\n\n3) civilinių pirotechnikos priemonių pardavimo, naudojimo ar laikymo (sandėliavimo) vietose laikytis Lietuvos Respublikos teisės aktuose nustatytų darbo ir priešgaisrinės saugos dirbant su sprogstamosiomis (degiosiomis) medžiagomis ir gaminiais reikalavimų;\n\n4) iki licencijuojamos veiklos pradžios įsirengti patalpas civilinėms pirotechnikos priemonėms gaminti ir (ar) laikyti ir gauti teritorinės policijos įstaigos leidimą šiose patalpose gaminti ir (ar) laikyti civilines pirotechnikos priemones. Reikalavimus patalpoms, kuriose gaminamos ir (ar) laikomos civilinės pirotechnikos priemonės, ir leidimų gaminti ir (ar) laikyti civilines pirotechnikos priemones šiose patalpose išdavimo tvarką nustato Lietuvos Respublikos Vyriausybės įgaliota institucija. Teritorinė policijos įstaiga informuoja savivaldybės administraciją apie tai, kad yra išduotas leidimas gaminti ir (ar) laikyti civilines pirotechnikos priemones jos teritorijoje.\n\n3. Teritorinė policijos įstaiga ne rečiau kaip 2 kartus per metus, taip pat gavusi skundą ar kitą informaciją apie pirotechnikos priemonių apyvartos tvarkos pažeidimus, privalo patikrinti, kaip asmuo laikosi licencijuojamos veiklos sąlygų. Apie nustatytus pažeidimus teritorinė policijos įstaiga privalo ne vėliau kaip per 3 darbo dienas informuoti licencijas išduodančią instituciją.\n\n4. Šio straipsnio 2 dalies 4 punkte ir šio įstatymo 13 straipsnio 1 dalyje numatytame leidime nurodoma didžiausia leidžiama prekybos vietoje laikyti pirotechninio mišinio bendra masė."
    },
    {
      "provision_ref": "art15",
      "section": "15",
      "title": "15 straipsnis. Civilinių pirotechnikos priemonių apyvartos saugos reikalavimai",
      "content": "1. Versdamiesi licencijuojama veikla, civilinių pirotechnikos priemonių eksportuotojai, importuotojai, įvežantieji ar išvežantieji asmenys privalo:\n\n1) turėti gamintojo pateiktą informaciją apie civilinių pirotechnikos priemonių naudojimą ir būtinas saugos priemones. Informaciją apie saugų civilinių pirotechnikos priemonių naudojimą teikti asmenims, kurie naudos civilines pirotechnikos priemones;\n\n2) jei pirotechnikas reikalauja, rašytine ar elektronine forma pateikti transporto priemonėms skirto pirotechnikos gaminio saugos duomenų lapą;\n\n3) užtikrinti, kad civilines pirotechnikos priemones gaminanti įmonė, kuri nėra įsteigta valstybėse narėse, įvykdytų pareigas, nustatytas šiame įstatyme, arba, jeigu tokia įmonė šių pareigų nevykdo, patys prisiimti šias pareigas;\n\n4) užtikrinti, kad civilinės pirotechnikos priemonės būtų paženklintos pagal šio įstatymo reikalavimus.\n\n2. Versdamiesi licencijuojama veikla, prekiautojai civilinėmis pirotechnikos priemonėmis privalo laikytis šio straipsnio 1 dalies 1 ir 2 punktuose nurodytų reikalavimų.\n\n3. Versdamiesi licencijuojama veikla, civilinių pirotechnikos priemonių gamintojai privalo laikytis šio straipsnio 1 dalies 2, 3 ir 4 punktuose nurodytų reikalavimų. Gamintojai taip pat privalo:\n\n1) garantuoti, kad visų pagamintų civilinių pirotechnikos priemonių konstrukcija, jų gamybos technologija užtikrintų, kad civilinių pirotechnikos priemonių keliamas pavojus gyvybei ir sveikatai, aplinkai, turtui būtų minimalus, jei bus laikomasi saugos taisyklių reikalavimų;\n\n2) išbandyti pagamintų civilinių pirotechnikos priemonių pavyzdžius realiomis sąlygomis;\n\n3) pagamintą civilinę pirotechnikos priemonę paženklinti taip, kad būtų galima nustatyti jos gamintoją;\n\n4) užtikrinti civilinių pirotechnikos priemonių gamybai naudojamų žaliavų, nebaigtų gaminti ir pagamintų civilinių pirotechnikos priemonių saugos sąlygas, šalinančias ar iki minimumo sumažinančias civilinių pirotechnikos priemonių, pirotechninių mišinių ir žaliavų savaiminio užsidegimo ar sprogimo galimybę;\n\n5) parengti ir turėti objekto, kuriame laikomos ir gaminamos civilinės pirotechnikos priemonės, pirotechniniai mišiniai, žaliavos, galimų avarijų prevencijos ir padarinių likvidavimo planus;\n\n6) gamindami civilines pirotechnikos priemones, įvertinti ir užtikrinti fizinį ir cheminį medžiagų stabilumą įvairiomis aplinkos sąlygomis;\n\n7) gamindami civilines pirotechnikos priemones, įvertinti ir užtikrinti apsaugos priemones nuo civilinių pirotechnikos priemonių ir jų gamybai reikalingų pirotechninių mišinių, pirotechnikos priemonių sudedamųjų dalių ar žaliavų savaiminio sprogimo ar užsidegimo;\n\n8) gamindami civilines pirotechnikos priemones, įvertinti ir užtikrinti civilinių pirotechnikos priemonių tinkamumą laikyti iki gamintojo nurodytos datos;\n\n9) užtikrinti sveikas ir saugias darbuotojų darbo sąlygas.\n\n4. Versdamiesi licencijuojama veikla, civilinių pirotechnikos priemonių naudotojai privalo laikytis šio straipsnio 1 dalies 1 punkte nurodytų reikalavimų. Naudotojai taip pat privalo:\n\n1) užtikrinti saugų civilinių pirotechnikos priemonių naudojimą;\n\n2) suderinti su savivaldybės administracijos direktoriumi ir Priešgaisrinės apsaugos ir gelbėjimo departamentu prie Vidaus reikalų ministerijos ar jam pavaldžia įstaiga vietą, kurioje bus naudojami 4 kategorijos fejerverkai, T2 kategorijos teatrinės ar P2 kategorijos kitos pirotechnikos priemonės, ir pirotechnikos priemonių naudojimo laiką;\n\n3) parengti ir turėti vietos, kurioje planuoja naudoti 4 kategorijos fejerverkus, T2 kategorijos teatrines ar P2 kategorijos kitas pirotechnikos priemones, galimos avarijos prevencijos ir padarinių likvidavimo planą, suderintą su Priešgaisrinės apsaugos ir gelbėjimo departamentu prie Vidaus reikalų ministerijos ar jam pavaldžia įstaiga."
    },
    {
      "provision_ref": "art16",
      "section": "16",
      "title": "16 straipsnis. Civilinių pirotechnikos priemonių naudojimo ir pardavimo apribojimai",
      "content": "1. Draudžiama:\n\n1) parduoti civilines pirotechnikos priemones (išskyrus 1 kategorijos fejerverkus) arčiau kaip 30 metrų nuo mokyklų;\n\n2) naudoti civilines pirotechnikos priemones (išskyrus 1 kategorijos fejerverkus) arčiau kaip 30 metrų nuo mokyklų, gydymo ir reabilitacijos įstaigų, kulto, šarvojimo patalpų, jeigu tai nesuderinta su pastatų (statinių) ar patalpų valdytojais, taip pat kitose savivaldybės tarybos nustatytose vietose;\n\n3) jeigu tai trikdo viešąją rimtį, naudoti civilines pirotechnikos priemones nuo 22.00 val. iki 8.00 val. (išskyrus švenčių dienas, taip pat per masinių pramogų renginius, kuriuos rengti savivaldybės taryba yra išdavusi leidimą), kitu teisės aktuose nustatytu ar savivaldybės tarybos nustatytu laiku;\n\n4) naudoti civilines pirotechnikos priemones ne pagal paskirtį;\n\n5) naudoti ir parduoti civilines pirotechnikos priemones, kurių garantijos (saugojimo) laikas yra pasibaigęs;\n\n6) naudoti ir (ar) parduoti civilines pirotechnikos priemones asmenims, kurie neturi teisės jų įsigyti ir (ar) naudoti;\n\n7) naudoti ir parduoti civilines pirotechnikos priemones asmenims, apsvaigusiems nuo alkoholio, narkotikų, psichotropinių ar kitų psichiką veikiančių medžiagų;\n\n8) naudoti ir parduoti civilines pirotechnikos priemones, kurios yra akivaizdžiai mechaniškai ar kitaip pažeistos, deformuotos, ant kurių yra korozijos ar skysčių dėmių pėdsakų;\n\n9) gaminti, parduoti ir naudoti pirotechnikos priemones, pažeidžiant šio įstatymo nustatytus reikalavimus;\n\n10) naudoti civilines pirotechnikos priemones, kurios neatitinka esminių saugos reikalavimų ir nėra tinkamai paženklintos, taip pat šiomis priemonėmis prekiauti.\n\n2. Civilinių pirotechnikos priemonių gamintojas, eksportuotojas, importuotojas, įvežantysis ar išvežantysis asmuo, prekiautojas, naudotojas civilines pirotechnikos priemones, kurių garantijos (saugojimo) laikas pasibaigęs ar kurias dėl mechaninių ar kitokių pažeidimų nesaugu naudoti, nedelsdamas privalo neatlygintinai perduoti sunaikinti Lietuvos Respublikos Vyriausybės nustatyta tvarka jos įgaliotai institucijai. Civilinių pirotechnikos priemonių sunaikinimo darbų išlaidas apmoka šių priemonių gamintojas, eksportuotojas, importuotojas, įvežantysis ar išvežantysis asmuo, prekiautojas, naudotojas.\n\n3. Per 2 mėnesius po leidimo galiojimo laiko pasibaigimo arba licencijos ar leidimo galiojimo panaikinimo Lietuvos Respublikos ar valstybės narės nuolatinis gyventojas, Lietuvos Respublikoje įsteigtas juridinis asmuo, valstybėje narėje įsteigtas juridinis asmuo ar kita organizacija, ar jų filialas, įsteigtas Lietuvos Respublikoje ar valstybėje narėje, gali perleisti turimas civilines pirotechnikos priemones reikiamą licenciją ar leidimą turinčiam subjektui arba perkelti civilines pirotechnikos priemones į tinkamą sandėliuoti vietą."
    },
    {
      "provision_ref": "art17",
      "section": "17",
      "title": "17 straipsnis. Civilinių pirotechnikos priemonių apskaita",
      "content": "1. Civilinių pirotechnikos priemonių gamintojai, eksportuotojai, importuotojai, įvežantieji ar išvežantieji asmenys, prekiautojai ir naudotojai privalo užtikrinti gaminamų, įsigytų, laikomų (sandėliuojamų), sunaudotų ir parduotų civilinių pirotechnikos priemonių apskaitą ir reguliariai teikti šiuos duomenis Lietuvos Respublikos Vyriausybės įgaliotai institucijai.\n\n2. Civilinių pirotechnikos priemonių apskaitos tvarkymo ir duomenų pateikimo tvarką nustato Lietuvos Respublikos Vyriausybės įgaliota institucija."
    },
    {
      "provision_ref": "art18",
      "section": "18",
      "title": "18 straipsnis. Teisė importuoti, įvežti civilinių pirotechnikos priemonių sudedamąsias dalis, pirotechninius mišinius, žaliavas",
      "content": "1. Civilinių pirotechnikos priemonių gamintojas, importuodamas ar įveždamas į Lietuvos Respubliką civilinių pirotechnikos priemonių gamybai reikalingas sudedamąsias dalis, pirotechninius mišinius ar žaliavas, privalo Lietuvos Respublikos strateginių prekių kontrolės įstatymo nustatyta tvarka gauti importo, įvežimo licenciją, jeigu šios sudedamosios dalys, pirotechniniai mišiniai ar žaliavos yra įtraukti į Bendrąjį karinės įrangos sąrašą.\n\n2. Jeigu civilinių pirotechnikos priemonių sudedamosios dalys, pirotechniniai mišiniai ar žaliavos nepatenka į Bendrąjį karinės įrangos sąrašą, bet yra įtraukti į Lietuvos Respublikos Vyriausybės ar jos įgaliotų institucijų patvirtintus pavojingų medžiagų sąrašus, gamintojas šio įstatymo 19 straipsnyje nustatyta tvarka privalo gauti leidimus juos importuoti, įvežti."
    },
    {
      "provision_ref": "art19",
      "section": "19",
      "title": "19 straipsnis. Leidimai importuoti, eksportuoti, įvežti, išvežti, vežti tranzitu civilines pirotechnikos priemones",
      "content": "1. Civilinių pirotechnikos priemonių eksportuotojas, importuotojas, įvežantysis ar išvežantysis asmuo, gamintojas ar kitas asmuo, pageidaujantis importuoti, eksportuoti, įvežti, išvežti ar vežti tranzitu civilines pirotechnikos priemones, turi gauti vienkartinį terminuotą leidimą.\n\n2. Ne valstybės narės nuolatinis gyventojas, juridinis asmuo ar kita organizacija, ar jos filialas, pageidaujantis vežti tranzitu civilines pirotechnikos priemones, turi gauti vienkartinį terminuotą leidimą.\n\n3. Civilinių pirotechnikos priemonių eksportuotojas, importuotojas, įvežantysis ar išvežantysis asmuo, pageidaujantis importuoti ar įvežti į Lietuvą atitikties įvertinimui atlikti civilinių pirotechnikos priemonių pavyzdžių, turi gauti vienkartinį terminuotą leidimą.\n\n4. Civilinių pirotechnikos priemonių gamintojas, eksportuotojas, importuotojas, įvežantysis ar išvežantysis asmuo, pageidaujantis importuoti, eksportuoti, įvežti, išvežti ar vežti tranzitu civilines pirotechnikos priemones, pagamintas specialiai moksliniams tyrimams, technologijų plėtrai ir bandymams, turi gauti vienkartinį terminuotą leidimą.\n\n5. Civilinių pirotechnikos priemonių gamintojas, eksportuotojas, importuotojas, įvežantysis ar išvežantysis asmuo, pageidaujantis importuoti ar įvežti į Lietuvą pirotechnikos priemones, skirtas prekybos mugėse, parodose ar pirotechnikos priemonių reklamai rengiamuose pristatymuose rodyti ir naudoti, turi gauti vienkartinį terminuotą leidimą.\n\n6. Šio straipsnio 1–5 dalyse nurodytus vienkartinius terminuotus leidimus išduoda Policijos departamentas prie Vidaus reikalų ministerijos. Leidimų išdavimo tvarką nustato Lietuvos Respublikos Vyriausybės įgaliota institucija.\n\n7. Fizinis asmuo asmeninėms reikmėms gali be leidimo įsivežti į Lietuvos Respubliką, išsivežti iš jos civilinių pirotechnikos priemonių 1, 2 ar 3 kategorijos fejerverkus, T1 ir P1 kategorijų civilines pirotechnikos priemones."
    },
    {
      "provision_ref": "art20",
      "section": "20",
      "title": "20 straipsnis. Civilinių pirotechnikos priemonių įsigijimo ir naudojimo apribojimai",
      "content": "1. 1 kategorijos fejerverkus gali įsigyti ir juos naudoti ne jaunesni kaip 14 metų asmenys.\n\n2. 2 kategorijos fejerverkus gali įsigyti ir juos naudoti ne jaunesni kaip 16 metų asmenys.\n\n3. 3 kategorijos fejerverkus, T1 ir P1 kategorijų civilines pirotechnikos priemones gali įsigyti ir jas naudoti ne jaunesni kaip 18 metų asmenys.\n\n4. 4 kategorijos fejerverkus, T2 ir P2 kategorijų civilines pirotechnikos priemones gali įsigyti ir jas naudoti tik pirotechnikai.\n\n5. Naudojant civilines pirotechnikos priemones, būtina laikytis šių priemonių naudojimo instrukcijų reikalavimų.\n\nŠEŠTASIS SKIRSNIS\nCIVILINIŲ PIROTECHNIKOS PRIEMONIŲ APYVARTOS KONTROLĖ"
    },
    {
      "provision_ref": "art21",
      "section": "21",
      "title": "21 straipsnis. Civilinių pirotechnikos priemonių apyvartos kontrolė, šią kontrolę atliekančių valstybės institucijų teisės ir pareigos",
      "content": "1. Civilinių pirotechnikos priemonių apyvartą Lietuvos Respublikos teritorijoje pagal kompetenciją kontroliuoja Policijos departamentas prie Vidaus reikalų ministerijos ir jam pavaldžios įstaigos, Priešgaisrinės apsaugos ir gelbėjimo departamentas prie Vidaus reikalų ministerijos ir jam pavaldžios įstaigos, savivaldybės administracijos direktorius.\n\n2. Lietuvos Respublikos Vyriausybės įgaliota institucija turi teisę riboti ar uždrausti laikyti, parduoti ar naudoti 2 ir 3 kategorijų fejerverkus, teatrines ir kitas pirotechnikos priemones juridiniams, fiziniams asmenims ir kitoms organizacijoms (išskyrus licencijų turėtojus ir pirotechnikus), jei šių civilinių pirotechnikos priemonių laikymas, pardavimas ir naudojimas kelia grėsmę žmonių gyvybei ar sveikatai, viešajai tvarkai, visuomenės saugumui ir aplinkai.\n\n3. Civilinių pirotechnikos priemonių apyvartos kontrolę atliekančių valstybės institucijų pareigūnai, savivaldybės administracijos direktorius turi teisę:\n\n1) tikrinti, kaip laikomasi civilinių pirotechnikos priemonių apyvartą reglamentuojančių teisės aktų reikalavimų;\n\n2) apžiūrėti teritoriją ir patalpas, kuriose gaminamos, laikomos (sandėliuojamos), parduodamos civilinės pirotechnikos priemonės, ir ten atlikti patikrinimą;\n\n3) gauti iš Lietuvos Respublikos ar valstybės narės nuolatinio gyventojo, Lietuvos Respublikoje įsteigto juridinio asmens, valstybėje narėje įsteigto juridinio asmens ar kitos organizacijos, ar jų filialo, įsteigto Lietuvos Respublikoje ar valstybėje narėje, ar iš kontrolę atliekančios institucijos visą turimą informaciją apie veiksmus, susijusius su civilinių pirotechnikos priemonių apyvarta;\n\n4) siūlyti licenciją išdavusiai institucijai priimti sprendimą dėl licencijos galiojimo sustabdymo ar licencijos panaikinimo, jeigu licencijos turėtojas padarė civilinių pirotechnikos priemonių apyvartos tvarkos pažeidimų;\n\n5) nustatę civilinių pirotechnikos priemonių apyvartos tvarkos pažeidimų, duoti Lietuvos Respublikos ar valstybės narės nuolatiniam gyventojui, Lietuvos Respublikoje įsteigtam juridiniam asmeniui, valstybėje narėje įsteigtam juridiniam asmeniui ar kitai organizacijai, ar jų filialui, įsteigtam Lietuvos Respublikoje ar valstybėje narėje, privalomuosius nurodymus šiuos trūkumus pašalinti;\n\n6) imtis kitų priemonių, nustatytų įstatymuose ir kituose teisės aktuose.\n\n4. Jeigu civilinių pirotechnikos priemonių kontrolę atliekanti valstybės institucija negali įvertinti, ar civilinės pirotechnikos priemonės yra saugios, ji, vadovaudamasi Lietuvos Respublikos produktų saugos įstatymu, gali užsakyti valstybinę produktų saugos ekspertizę.\n\n5. Lietuvos Respublikos Vyriausybės įgaliota institucija:\n\n1) teikia kiekvienais metais ataskaitą Europos Komisijai, kaip vykdoma civilinių pirotechnikos priemonių rinkos priežiūra;\n\n2) gavusi Europos Komisijos pranešimą, imasi šiame įstatyme nustatytų priemonių civilinėms pirotechnikos priemonėms pašalinti iš rinkos, uždrausti jas tiekti rinkai arba apriboti jų apyvartą.\n\n6. Jeigu Lietuvos Respublikos Vyriausybės įgaliota institucija nustato, kad ženklu CE paženklinta civilinė pirotechnikos priemonė, kuriai yra išduotas atitikties sertifikatas, kelia pavojų žmonių sveikatai ar saugai, ji imasi šiame įstatyme nustatytų priemonių civilinei pirotechnikos priemonei pašalinti iš rinkos, uždrausti ją tiekti rinkai arba apriboti jos laisvą judėjimą ir apie tai informuoja Europos Komisiją, visas valstybes nares, nurodydama priežastis, dėl kurių priimtas toks sprendimas.\n\n7. Kai Lietuvos Respublikos Vyriausybės įgaliota institucija turi pakankamą pagrindą manyti, kad civilinė pirotechnikos priemonė kelia rimtą pavojų žmonių sveikatai ar saugai, ji apie tai informuoja Europos Komisiją ir visas valstybes nares."
    },
    {
      "provision_ref": "art22",
      "section": "22",
      "title": "22 straipsnis. Civilinių pirotechnikos priemonių paėmimas",
      "content": "1. Civilinės pirotechnikos priemonės paimamos:\n\n1) jei civilinės pirotechnikos priemonės gaminamos, įsigyjamos, laikomos (sandėliuojamos), naudojamos ar parduodamos neturint licencijos, leidimo (išskyrus šio įstatymo nustatytus atvejus, kai licencija ar leidimas nereikalingi), joms nėra atlikta saugos ekspertizė arba jei tiekiamos rinkai pagamintos civilinės pirotechnikos priemonės, kurioms nėra atliktas atitikties įvertinimas;\n\n2) jei per 2 mėnesius po leidimo galiojimo pasibaigimo arba licencijos ar leidimo galiojimo panaikinimo Lietuvos Respublikos ar valstybės narės nuolatinis gyventojas, Lietuvos Respublikoje įsteigtas juridinis asmuo, valstybėje narėje įsteigtas juridinis asmuo ar kita organizacija, ar jų filialas, įsteigtas Lietuvos Respublikoje ar valstybėje narėje, neperleidžia turimų pirotechnikos priemonių reikiamą licenciją ar leidimą turinčiam subjektui arba neperkelia civilinių pirotechnikos priemonių į tinkamą sandėliuoti vietą;\n\n3) pažeidus šio įstatymo reikalavimus, kai pažeidimas kelia grėsmę žmonių gyvybei, sveikatai, aplinkai, visuomenės saugumui ar viešajai tvarkai;\n\n4) jei nustatoma, kad ženklu CE paženklinta civilinė pirotechnikos priemonė, kuriai yra išduotas atitikties sertifikatas, gali kelti pavojų žmonių sveikatai ir saugai (iki Europos Komisija priima galutinį sprendimą dėl civilinių pirotechnikos priemonių);\n\n5) jei civilinės pirotechnikos priemonės importuojamos, eksportuojamos, vežamos neturint licencijos.\n\n2. Šio straipsnio 1 dalies 1–4 punktuose nustatytais atvejais civilines pirotechnikos priemones paima teritorinė policijos įstaiga.\n\n3. Šio straipsnio 1 dalies 5 punkte nustatytu atveju taikomos 1992 m. spalio 12 d. Tarybos reglamento (EEB) Nr. 2913/92, nustatančio Bendrijos muitinės kodeksą, 75 straipsnio nuostatos.\n\n4. Paimtos civilinės pirotechnikos priemonės saugomos jas paėmusios institucijos ar įstaigos užplombuotose įmonės, iš kurios civilinės pirotechnikos priemonės buvo paimtos, patalpose, o jei tokios galimybės nėra, – pirotechnikos priemonėms laikyti pritaikytuose policijos ar Lietuvos kariuomenės sandėliuose.\n\n5. Civilinės pirotechnikos priemonės, paimtos šio įstatymo nustatytais atvejais, saugomos, iki priimamas sprendimas grąžinti jas turėjusiam asmeniui ar sunaikinti. Priėmus sprendimą dėl civilinių pirotechnikos priemonių sunaikinimo, jas sunaikina Lietuvos Respublikos Vyriausybės įgaliota institucija.\n\n6. Paimant civilinės pirotechnikos priemones, neturinčias Bendrijos prekių statuso, jos lieka muitinės prižiūrimos ir dėl jų turi būti įforminami atitinkami muitinės sankcionuoti veiksmai.\n\n7. Tvarką, reglamentuojančią civilinių pirotechnikos priemonių paėmimą, jų tinkamumo naudoti nustatymą, sprendimo dėl civilinių pirotechnikos priemonių grąžinimo ar sunaikinimo priėmimą, nustato Lietuvos Respublikos Vyriausybės įgaliota institucija."
    },
    {
      "provision_ref": "art23",
      "section": "23",
      "title": "23 straipsnis. Civilinių pirotechnikos priemonių sunaikinimas",
      "content": "Civilinės pirotechnikos priemonės sunaikinamos Lietuvos Respublikos Vyriausybės nustatyta tvarka."
    },
    {
      "provision_ref": "art24",
      "section": "24",
      "title": "24 straipsnis. Valstybės rinkliava už licencijų, leidimų išdavimą ir saugos ekspertizės atlikimą",
      "content": "1. Už šio įstatymo 10 straipsnyje nurodytų licencijų ir šio įstatymo 14 straipsnio 2 dalies 4 punkte, 19 straipsnio 1–5 dalyse nurodytų leidimų ir dublikatų išdavimą bei jų patikslinimą imama Lietuvos Respublikos Vyriausybės nustatyto dydžio valstybės rinkliava.\n\n2. Už šio įstatymo 7 straipsnio 6 dalyje nurodytos saugos ekspertizės atlikimą imama Lietuvos Respublikos Vyriausybės nustatyto dydžio valstybės rinkliava.\n\nSEPTINTASIS SKIRSNIS\nBAIGIAMOSIOS NUOSTATOS"
    },
    {
      "provision_ref": "art25",
      "section": "25",
      "title": "25 straipsnis. Atsakomybė už šio įstatymo pažeidimus",
      "content": "Asmenys, pažeidę šio įstatymo reikalavimus, atsako Lietuvos Respublikos įstatymų nustatyta tvarka.\n\nLietuvos Respublikos civilinių pirotechnikos\npriemonių apyvartos kontrolės įstatymo\npriedas\n\nĮGYVENDINAMI EUROPOS SĄJUNGOS TEISĖS AKTAI\n\n1. 2007 m. gegužės 23 d. Europos Parlamento ir Tarybos direktyva 2007/23/EB dėl pirotechnikos gaminių pateikimo į rinką (OL 2007 L 154, p. 1).“"
    },
    {
      "provision_ref": "art2",
      "section": "2",
      "title": "2 straipsnis. Lietuvos Respublikos civilinių pirotechnikos priemonių apyvartos kontrolės įstatymo pakeitimo įstatymo įsigaliojimas",
      "content": "1. Šis įstatymas, išskyrus šio straipsnio 2 dalį, įsigalioja 2010 m. liepos 1 d.\n\n2. Lietuvos Respublikos Vyriausybė ar jos įgaliotos institucijos iki 2010 m. birželio 1 d. parengia ir patvirtina teisės aktus, reikalingus šiam įstatymui įgyvendinti.\n\n3. Iki šio įstatymo įsigaliojimo išduota licencija importuoti, įvežti, eksportuoti ir išvežti civilines pirotechnikos priemones lieka galioti ir suteikia teisę importuoti, įvežti, eksportuoti, išvežti ir prekiauti civilinėmis pirotechnikos priemonėmis.\n\n4. Iki šio įstatymo įsigaliojimo išduota licencija parduoti civilines pirotechnikos priemones suteikia teisę prekiauti civilinėmis pirotechnikos priemonėmis iki 2017 m. liepos 4 d.\n\n5. Iki šio įstatymo įsigaliojimo išduota licencija gaminti civilines pirotechnikos priemones suteikia teisę gaminti civilines pirotechnikos priemones, taip pat importuoti, įvežti gamybai reikalingų pirotechninių mišinių, civilinių pirotechnikos priemonių sudedamųjų dalių ar žaliavų ir prekiauti ar eksportuoti, išvežti pagamintas civilines pirotechnikos priemones iki 2017 m. liepos 4 d.\n\nSkelbiu šį Lietuvos Respublikos Seimo priimtą įstatymą.\n\nRESPUBLIKOS PREZIDENTĖ                                                    DALIA GRYBAUSKAITĖ"
    }
  ],
  "definitions": [
    {
      "term": "Civilinės pirotechnikos priemonės",
      "definition": "specialiai naudoti pramogai, žemės ūkyje, transporto srityje, buityje, pramonėje ar kuriant filmus, televizijos laidas, teatralizuotus vaidinimus ir kitose civilinių pirotechnikos priemonių apyvartos srityse skirti gaminiai, kuriuose yra pirotechninio mišinio.",
      "source_provision": "art2"
    },
    {
      "term": "Civilinių pirotechnikos priemonių apyvarta",
      "definition": "civilinių pirotechnikos priemonių gamyba, prekyba, importas, eksportas, vežimas tranzitu, įvežimas, išvežimas, įsigijimas, laikymas, naudojimas, paėmimas, sunaikinimas, bandymai, saugos ekspertizė.",
      "source_provision": "art2"
    },
    {
      "term": "Civilinių pirotechnikos priemonių eksportas",
      "definition": "civilinių pirotechnikos priemonių išvežimas (Lietuvos Respublikoje įforminant jų negrąžinamojo eksporto muitinės procedūrą) į Europos Sąjungos valstybėms narėms nepriklausančias šalis arba teritorijas.",
      "source_provision": "art2"
    },
    {
      "term": "Civilinių pirotechnikos priemonių eksportuotojas, importuotojas, įvežantysis ar išvežantysis asmuo",
      "definition": "Lietuvos Respublikos ar valstybės narės nuolatinis gyventojas, Lietuvos Respublikoje įsteigtas juridinis asmuo, valstybėje narėje įsteigtas juridinis asmuo ar kita organizacija, ar jų filialas, įsteigtas Lietuvos Respublikoje ar valstybėje narėje, savo vardu tiekiantis civilines pirotechnikos priemones, turintis Lietuvos Respublikos teisės aktų nustatyta tvarka išduotą licenciją importuoti, eksportuoti, įvežti, išvežti civilines pirotechnikos priemones.",
      "source_provision": "art2"
    },
    {
      "term": "Civilinių pirotechnikos priemonių gamyba",
      "definition": "civilinių pirotechnikos priemonių projektavimas, gaminimas, ženklinimas ir pakavimas.",
      "source_provision": "art2"
    },
    {
      "term": "Civilinių pirotechnikos priemonių gamintojas",
      "definition": "Lietuvos Respublikos nuolatinis gyventojas, Lietuvos Respublikoje įsteigtas juridinis asmuo ar jo filialas, ar Lietuvos Respublikoje įregistruotas užsienio juridinio asmens ar kitos organizacijos filialas, projektuojantis ir (ar) gaminantis ir ženklinantis civilines pirotechnikos priemones arba dėl kurio veiklos civilinės pirotechnikos priemonės projektuojamos ir (ar) gaminamos ir ženklinamos, siekiant jas tiekti rinkai savo vardu ar paženklintas savo prekės ženklu, turintis Lietuvos Respublikos teisės aktų nustatyta tvarka išduotą licenciją gaminti civilines pirotechnikos priemones.",
      "source_provision": "art2"
    },
    {
      "term": "Civilinių pirotechnikos priemonių importas",
      "definition": "civilinių pirotechnikos priemonių įvežimas (Lietuvos Respublikoje įforminant jų išleidimo į laisvąją apyvartą muitinės procedūrą) iš Europos Sąjungos valstybėms narėms nepriklausančių šalių arba teritorijų.",
      "source_provision": "art2"
    },
    {
      "term": "Civilinių pirotechnikos priemonių išvežimas",
      "definition": "civilinių pirotechnikos priemonių (išskyrus fizinių asmenų asmeninėms reikmėms išvežamus 1, 2, 3 kategorijos fejerverkus, T1 ir P1 kategorijų civilines pirotechnikos priemones) išvežimas iš Lietuvos Respublikos į kitas Europos Sąjungos valstybes nares arba išvežimas (Lietuvos Respublikoje įforminant jų negrąžinamojo eksporto muitinės procedūrą) į kitų Europos ekonominės erdvės valstybėms priklausančias šalis arba teritorijas.",
      "source_provision": "art2"
    },
    {
      "term": "Civilinių pirotechnikos priemonių įvežimas",
      "definition": "civilinių pirotechnikos priemonių (išskyrus fizinių asmenų asmeninėms reikmėms įvežamus 1, 2, 3 kategorijos fejerverkus, T1 ir P1 kategorijų civilines pirotechnikos priemones) įvežimas iš kitų Europos Sąjungos valstybių narių arba įvežimas (Lietuvos Respublikoje įforminant jų išleidimo į laisvąją apyvartą muitinės procedūrą) iš kitų Europos ekonominės erdvės valstybėms priklausančių šalių arba teritorijų.",
      "source_provision": "art2"
    },
    {
      "term": "Civilinių pirotechnikos priemonių naudotojas",
      "definition": "Lietuvos Respublikos ar valstybės narės nuolatinis gyventojas, Lietuvos Respublikoje įsteigtas juridinis asmuo, valstybėje narėje įsteigtas juridinis asmuo ar kita organizacija, ar jų filialas, įsteigtas Lietuvos Respublikoje ar valstybėje narėje, naudojantis civilines pirotechnikos priemones ūkinėje komercinėje veikloje, turintis Lietuvos Respublikos teisės aktų nustatyta tvarka išduotą licenciją naudoti 4 kategorijos fejerverkus, T2 ir P2 kategorijų civilines pirotechnikos priemones.",
      "source_provision": "art2"
    },
    {
      "term": "Civilinių pirotechnikos priemonių tiekimas rinkai",
      "definition": "pirmasis individualaus produkto atidavimas atlygintinai ar nemokamai platinti ir (arba) naudoti valstybių narių rinkose. Civilinių pirotechnikos priemonių gamintojo asmeniniam naudojimui pagaminti fejerverkai nelaikomi tiekiamais rinkai, jei Lietuvos Respublikos Vyriausybės įgaliota institucija leidžia juos naudoti Lietuvos Respublikos teritorijoje.",
      "source_provision": "art2"
    },
    {
      "term": "Esminiai saugos reikalavimai",
      "definition": "pagal 2007 m. gegužės 23 d. Europos Parlamento ir Tarybos direktyvą 2007/23/EB dėl pirotechnikos gaminių pateikimo į rinką Lietuvos Respublikos Vyriausybės ar jos įgaliotos institucijos nustatyti saugos reikalavimai, keliami Europos Sąjungoje gaminamoms, parduodamoms, importuojamoms, eksportuojamoms, įvežamoms, laikomoms ir naudojamoms civilinėms pirotechnikos priemonėms.",
      "source_provision": "art2"
    },
    {
      "term": "Fejerverkai",
      "definition": "pramogai skirtos civilinės pirotechnikos priemonės.",
      "source_provision": "art2"
    },
    {
      "term": "Kitos pirotechnikos priemonės",
      "definition": "naudoti žemės ūkyje, pramonėje, transporto srityje arba buityje skirtos civilinės pirotechnikos priemonės, išskyrus fejerverkus ir teatrines pirotechnikos priemones.",
      "source_provision": "art2"
    },
    {
      "term": "Kontroliuojantis asmuo",
      "definition": "fizinis asmuo, kuris tiesiogiai ar netiesiogiai valdo daugiau kaip 50 procentų juridinio asmens akcijų (dalių, pajų) arba kitų teisių į paskirstytino pelno dalį, arba išimtinių teisių jas įsigyti arba kuris, pats valdydamas ne mažiau kaip 10 procentų juridinio asmens akcijų (dalių, pajų) arba kitų teisių į paskirstytino pelno dalį, arba išimtinių teisių jas įsigyti, kartu su susijusiais asmenimis jų valdo daugiau kaip 50 procentų arba turi teisę išrinkti (paskirti) daugumą juridinio asmens valdymo organų narių ir (arba) faktiškai kontroliuoja juridinio asmens priimamus sprendimus.",
      "source_provision": "art2"
    },
    {
      "term": "Paskelbtoji (notifikuota) įstaiga",
      "definition": "bandymų laboratorija, sertifikavimo ar kontrolės įstaiga, kurią valstybė narė paskiria atsakingą už civilinių pirotechnikos priemonių atitikties įvertinimą ir apie ją praneša kitoms valstybėms narėms.",
      "source_provision": "art2"
    },
    {
      "term": "Pirotechnikas",
      "definition": "fizinis asmuo, turintis šio įstatymo nustatyta tvarka išduotą leidimą tvarkyti (prižiūrėti) ir (ar) naudoti 4 kategorijos fejerverkus, T2 kategorijos teatrines pirotechnikos priemones ir P2 kategorijos kitas pirotechnikos priemones.",
      "source_provision": "art2"
    },
    {
      "term": "Pirotechninis mišinys",
      "definition": "sprogstamoji medžiaga ar jų mišinys, skirtas vykstančios egzoterminės cheminės reakcijos metu karščio, šviesos, garso, dujų, dūmų ar jų derinio efektams sukelti.",
      "source_provision": "art2"
    },
    {
      "term": "Prekiautojas civilinėmis pirotechnikos priemonėmis",
      "definition": "Lietuvos Respublikos ar valstybės narės nuolatinis gyventojas, Lietuvos Respublikoje įsteigtas juridinis asmuo, valstybėje narėje įsteigtas juridinis asmuo ar kita organizacija, ar jų filialas, įsteigtas Lietuvos Respublikoje ar valstybėje narėje, prekiaujantis civilinėmis pirotechnikos priemonėmis Europos Sąjungos vidaus rinkoje, turintis Lietuvos Respublikos teisės aktų nustatyta tvarka išduotą licenciją arba leidimą prekiauti civilinėmis pirotechnikos priemonėmis.",
      "source_provision": "art2"
    },
    {
      "term": "Saugos ekspertizė",
      "definition": "procedūra, kurios metu pateikiama išvada dėl civilinių pirotechnikos priemonių saugos.",
      "source_provision": "art2"
    },
    {
      "term": "Teatrinės pirotechnikos priemonės",
      "definition": "naudoti vidaus arba lauko scenoje, taip pat kuriant filmus, televizijos laidas, teatralizuotus vaidinimus skirtos civilinės pirotechnikos priemonės.",
      "source_provision": "art2"
    },
    {
      "term": "Transporto priemonėms skirta pirotechnikos priemonė",
      "definition": "transporto priemonių saugos įtaisų dalys, kuriose yra pirotechnikos medžiagų ir kurios naudojamos šiems ar kitiems įtaisams įjungti.",
      "source_provision": "art2"
    },
    {
      "term": "Valstybė narė",
      "definition": "bet kuri Europos Sąjungos valstybė narė ar Europos ekonominės erdvės valstybė.",
      "source_provision": "art2"
    },
    {
      "term": "Valstybės narės nuolatinis gyventojas",
      "definition": "valstybės narės pilietis arba asmuo, kuris valstybės narės tarptautinių sutarčių, įstatymų ir kitų teisės aktų nustatyta tvarka yra įgijęs teisę nuolat gyventi valstybėje narėje.\n\nANTRASIS SKIRSNIS\nCIVILINIŲ PIROTECHNIKOS PRIEMONIŲ SKIRSTYMAS",
      "source_provision": "art2"
    }
  ]
}

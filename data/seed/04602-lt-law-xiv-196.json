{
  "id": "lt-law-xiv-196",
  "type": "statute",
  "title": "Lietuvos Respublikos alternatyviųjų degalų įstatymas",
  "short_name": "XIV-196",
  "status": "in_force",
  "issued_date": "2021-03-23",
  "in_force_date": "2021-07-01",
  "url": "https://e-tar.lt/portal/lt/legalAct/b5c313d0986d11eb9fecb5ecd3bd711c/SYyNhWqZle",
  "provisions": [
    {
      "provision_ref": "art1",
      "section": "1",
      "title": "1 straipsnis. Įstatymo paskirtis ir tikslas",
      "content": "1. Šis įstatymas nustato alternatyviųjų degalų naudojimo transporto sektoriuje plėtrą Lietuvos Respublikoje, siekiant įgyvendinti valstybės transporto, energetikos ir klimato kaitos politikos strateginius tikslus.\n\n2. Šio įstatymo tikslas – mažinti transporto sektoriaus poveikį klimato kaitai ir aplinkos oro taršai, siekiant, kad 2030 metais atsinaujinančių energijos išteklių dalis transporto sektoriuje, palyginti su bendruoju galutiniu energijos suvartojimu transporto sektoriuje, sudarytų ne mažiau kaip 15 procentų. Šiuo įstatymu taip pat siekiama, kad, nesukeliant ekosistemų degradacijos pavojaus, iki 2030 metų naftos degalų suvartojimas kelių transporte, palyginti su naftos degalų suvartojimu 2021 metais, sumažėtų ne mažiau kaip 39 procentais.\nStraipsnio dalies pakeitimai:\nNr. XIV-2966, 2024-08-13, paskelbta TAR 2024-08-23, i. k. 2024-14756\n\n3. Šio straipsnio 2 dalyje numatyto tikslo siekiama nuosekliai didinant transporto sektoriaus energijos šaltinių įvairovę, nustatant įpareigojimus degalų tiekėjams dėl degalų iš atsinaujinančių energijos išteklių tiekimo, didinant pažangiųjų biodegalų naudojimo mastą, skatinant elektros energijos naudojimą transporte, vykdant alternatyviųjų degalų infrastruktūros plėtrą, didinant netaršių transporto priemonių, registruojamų Lietuvos Respublikoje, skaičių ir nustatant reikalavimus, keliamus viešiesiems pirkimams, atliekamiems transporto sektoriuje."
    },
    {
      "provision_ref": "art2",
      "section": "2",
      "title": "2 straipsnis. Pagrindinės šio įstatymo sąvokos",
      "content": "1. Alternatyviųjų degalų ir juos naudojančių transporto priemonių infrastruktūra – alternatyviuosius degalus naudojančios transporto priemonės ir alternatyviesiems degalams tiekti į transporto priemones naudojami degalų pildymo punktai ir įkrovimo prieigos.\n\n2. Biodegalai – iš biomasės gaminami skystieji arba dujiniai transporto degalai, išskyrus biodegalus, sertifikuotus kaip pagamintus iš žaliavų, dėl kurių kyla didelė netiesioginio žemės naudojimo keitimo rizika ir kurių auginimo teritorija reikšmingai plečiama į žemės, kurioje yra didelių anglies sankaupų, plotus.\n\n3. Degalai iš atsinaujinančių energijos išteklių (toliau – DAEI) – degalai, gaminami iš atsinaujinančių energijos išteklių, ir energijos šaltiniai, kuriais transporto sektoriuje galima pakeisti naftos degalus: biodegalai, biodujos, elektros energija ir iš atsinaujinančių energijos išteklių pagamintas nebiologinės kilmės kuras.\n\n4. Degalų ir biodegalų mišinys – benzino ar dyzelino ir vienos ar kelių rūšių biodegalų mišinys.\n\n5. Degalų iš atsinaujinančių energijos išteklių apskaitos vienetas (toliau – DAEI apskaitos vienetas) – apskaitos vienetas, kuris Degalų iš atsinaujinančių energijos išteklių apskaitos vienetų sistemoje skiriamas už vidaus rinkoje parduotus degalus iš atsinaujinančių energijos išteklių ir (ar) už elektros energiją iš atsinaujinančių energijos išteklių, patiektą į transporto priemones, ir naudojamas degalų ir transporto sektoriaus gamtinių dujų tiekėjų įpareigojimų įvykdymui vertinti.\nStraipsnio dalies pakeitimai:\nNr. XV-123, 2025-03-13, paskelbta TAR 2025-03-18, i. k. 2025-04417\n\n6. Degalų iš atsinaujinančių energijos išteklių apskaitos vienetų sistema (toliau – DAEI apskaitos vienetų sistema) – Lietuvos Respublikos energetikos ministerijos paskirtos įstaigos ar įmonės valdoma duomenų bazė, kurioje kaupiama ir tvarkoma informacija apie skirtus ir perleistus degalų iš atsinaujinančių energijos išteklių apskaitos vienetus ir kurioje degalų ir transporto sektoriaus gamtinių dujų tiekėjai teikia įpareigojimų vykdymo ataskaitas.\n\n7. Degalų iš atsinaujinančių energijos išteklių apskaitos vienetų sistemos dalyvis (toliau – DAEI apskaitos vienetų sistemos dalyvis) – degalų ar transporto sektoriaus gamtinių dujų tiekėjas, kuriam taikomi šio įstatymo 16 straipsnyje nustatyti įpareigojimai, kitus degalus iš atsinaujinančių energijos išteklių tiekiantis subjektas, viešai prieinamos įkrovimo prieigos operatorius, keleivių ar krovinių vežėjas elektrinėmis transporto priemonėmis, geležinkelio įmonė (vežėjas).\nStraipsnio dalies pakeitimai:\nNr. XV-123, 2025-03-13, paskelbta TAR 2025-03-18, i. k. 2025-04417\n\n8. Degalų tiekėjas – subjektas, kuris tiekia benziną ir (ar) dyzeliną ir kuriam pagal Lietuvos Respublikos akcizų įstatymą atsiranda prievolė mokėti akcizus už patiektą benziną ir (ar) dyzeliną.\n\n9. Degalų tiekimas – benzino ir (ar) dyzelino pardavimas, panaikinant akcizų mokėjimo laikino atidėjimo režimą, benzino ir (ar) dyzelino įvežimas iš kitos Europos Sąjungos valstybės narės ar importas, taip pat gamtinių dujų ar degalų iš atsinaujinančių energijos išteklių pardavimas transporto sektoriaus vartotojams.\n\n10. Elektrinė kelių transporto priemonė – lengvoji transporto priemonė arba sunkioji transporto priemonė, kuriose sumontuota jėgos pavara, turinti bent vieną ne išorinį elektros energijos keitiklį su elektrine įkraunamąja energijos kaupimo sistema, kurią galima įkrauti iš išorės.\n\n11. Elektromobilis – grynasis elektromobilis arba M1 ar N1 kategorijos laidu įkraunama hibridinė transporto priemonė.\n\n12. Grynasis elektromobilis – M1 arba N1 kategorijos elektrinė kelių transporto priemonė, varoma tik elektros varikliu.\n\n13. Hibridinė transporto priemonė – transporto priemonė, kurioje energija mechaniniam judesiui atlikti tiekiama iš dviejų ar daugiau transporto priemonėje esančių sukauptos energijos šaltinių: sunaudojamų degalų ir elektros energijos kaupimo sistemos (baterijos, kondensatoriaus).\n\n131. Keleivių vežėjas elektrinėmis transporto priemonėmis – vežėjas, vykdantis profesinę keleivių vežimo veiklą elektrinėmis transporto priemonėmis ir turintis galiojančią licenciją, išduotą vadovaujantis Lietuvos Respublikos kelių transporto kodekso 8 straipsnio 2 dalies 1 arba 4 punktu.\nPapildyta straipsnio dalimi:\nNr. XV-123, 2025-03-13, paskelbta TAR 2025-03-18, i. k. 2025-04417\n\n132. Krovinių vežėjas elektrinėmis transporto priemonėmis – vežėjas, vykdantis profesinę krovinių vežimo veiklą elektrinėmis transporto priemonėmis ir turintis galiojančią licenciją, išduotą vadovaujantis Kelių transporto kodekso 8 straipsnio 2 dalies 2, 3 arba 5 punktu.\nPapildyta straipsnio dalimi:\nNr. XV-123, 2025-03-13, paskelbta TAR 2025-03-18, i. k. 2025-04417\n\n14. Mažos taršos zona – savivaldybės tarybos nustatyta miesto teritorija, kurioje ribojamas arba visiškai draudžiamas transporto priemonių eismas, išskyrus netaršių transporto priemonių eismą.\n\n15. Nebiologiniai skystieji ir dujiniai degalai iš atsinaujinančių energijos išteklių – skystieji arba dujiniai transportui naudojami degalai, kurių energijos kiekis sukaupiamas iš atsinaujinančių energijos išteklių, išskyrus biomasę.\n\n16. Netarši transporto priemonė – M1, M2 arba N1 kategorijos transporto priemonė, kurios išmetamo anglies dioksido (CO2) kiekis neviršija 50 g/km, o realiomis važiavimo sąlygomis išmetamų teršalų kiekis neviršija 80 procentų ribinės vertės, nustatytos 2007 m. birželio 20 d. Europos Parlamento ir Tarybos reglamente (EB) Nr. 715/2007 dėl variklinių transporto priemonių tipo patvirtinimo atsižvelgiant į išmetamųjų teršalų kiekį iš lengvųjų keleivinių ir komercinių transporto priemonių (Euro 5 ir Euro 6) ir dėl transporto priemonių remonto ir priežiūros informacijos prieigos, arba M3, N2, N3 kategorijos transporto priemonė, naudojanti alternatyviuosius degalus, išskyrus skystųjų biodegalų ir degalų mišinius.\nTAR pastaba: 16 dalies redakcija nuo 2026-01-01:\n16. Netarši transporto priemonė – M1, M2 arba N1 kategorijos transporto priemonė, kurios išmetamo anglies dioksido (CO2) kiekis yra lygus 0 g/km, arba M3, N2 arba N3 kategorijos transporto priemonė, naudojanti alternatyviuosius degalus, išskyrus skystųjų biodegalų ir degalų mišinius.\n\n17. Pažangieji biodegalai – iš biomasės atliekoms ir liekanoms priskiriamų pradinių žaliavų, numatytų energetikos ministro patvirtintame žaliavų sąraše, gaminami biodegalai.\n\n18. Perdirbimo liekana – gamybos proceso metu liekanti medžiaga, kuri nėra pirminis gamybos proceso tikslas, o procesas nėra tikslingai pakeistas tam, kad ji būtų gaminama.\n\n19. Privati įkrovimo prieiga – įkrovimo prieiga, kuri yra prieinama tik konkrečiai fizinių ir (ar) juridinių asmenų grupei.\n\n20. Transporto sektoriaus gamtinių dujų tiekėjas – subjektas, tiekiantis gamtines dujas ir tiesiogiai jomis pildantis transporto priemones per degalų, šiuo atveju suslėgtų gamtinių dujų arba suskystinto metano, pildymo punktus.\n\n21. Viešai prieinama įkrovimo prieiga – įkrovimo prieiga, kuri yra prieinama visiems elektrinių kelių transporto priemonių vairuotojams ir įtraukta į Viešai prieinamų įkrovimo prieigų informacinę sistemą.\n\n22. Viešai prieinamų įkrovimo prieigų informacinė sistema – duomenų bazė, kurioje registruojami, kaupiami ir tvarkomi viešai prieinamų įkrovimo prieigų statiniai ir dinaminiai duomenys.\n\n23. Visai netarši sunkioji transporto priemonė – netarši M3, N2 ir (ar) N3 kategorijos transporto priemonė be vidaus degimo variklio arba su vidaus degimo varikliu, naudojančiu alternatyviuosius degalus ir išmetančiu anglies dioksido (CO2) mažiau kaip 1 g/km arba mažiau kaip 1 g/kWh.\n\n24. Transporto priemonių kategorijos suprantamos taip, kaip apibrėžiamos 2018 m. gegužės 30 d. Europos Parlamento ir Tarybos reglamente (ES) 2018/858 dėl motorinių transporto priemonių ir jų priekabų bei tokioms transporto priemonėms skirtų sistemų, komponentų ir atskirų techninių mazgų patvirtinimo ir rinkos priežiūros, kuriuo iš dalies keičiami reglamentai (EB) Nr. 715/2007 ir (EB) Nr. 595/2009 bei panaikinama Direktyva 2007/46/EB.\n\n25. Šiame įstatyme vartojamos sąvokos „abikryptis įkrovimas“, „ad hoc degalų pildymas“, „ad hoc įkrovimas“, „ad hoc kaina“ „alternatyvieji degalai“, „atiduodamoji galia“, „degalų pildymo punktas“, „degalų pildymo punkto operatorius“, „didelės galios įkrovimo prieiga“, „dinaminiai duomenys“, „duomenų naudotojas“, „elektrinė transporto priemonė“, „elektros tiekimas nuo kranto“, „elektros tiekimas oro uoste stovintiems orlaiviams“, „galutinis naudotojas“, „išmanusis įkrovimas“, „įkrovimo paslauga“, „įkrovimo prieiga“, „įkrovimo prieigos operatorius“, „įkrovimo stotelė“, „įprastos galios įkrovimo prieiga“, „judumo paslaugų teikėjas“, „keleivinis laivas“, „konteinervežis“, „lengvoji transporto priemonė“, „laidu įkraunama hibridinė transporto priemonė“, „miestų transporto mazgas“, „saugi ir apsaugota stovėjimo aikštelė“, „sunkioji transporto priemonė“, „statiniai duomenys“, „skaitmeniniais ryšiais susieta įkrovimo prieiga“, „suskystintas metanas“, „TEN-T visuotinis tinklas“, „TEN-T pagrindinis tinklas“, „viešai prieinama alternatyviųjų degalų infrastruktūra“ suprantamos taip, kaip apibrėžiamos Reglamente (ES) 2023/1804.\n\n26. Kitos šiame įstatyme vartojamos sąvokos suprantamos taip, kaip apibrėžiamos 2024 m. birželio 13 d. Europos Parlamento ir Tarybos reglamente (ES) 2024/1679 dėl transeuropinio transporto tinklo plėtros Sąjungos gairių, kuriuo iš dalies keičiami reglamentai (ES) 2021/1153 ir (ES) Nr. 913/2010 ir panaikinamas Reglamentas (ES) Nr. 1315/2013, Akcizų įstatyme, Lietuvos Respublikos aplinkos apsaugos įstatyme, Lietuvos Respublikos atsinaujinančių išteklių energetikos įstatyme, Lietuvos Respublikos energetikos įstatyme, Lietuvos Respublikos gamtinių dujų įstatyme, Lietuvos Respublikos kelių įstatyme, Lietuvos Respublikos muitinės įstatyme, Lietuvos Respublikos transporto veiklos pagrindų įstatyme, Lietuvos Respublikos vidaus vandenų transporto kodekse ir kituose teisės aktuose, reglamentuojančiuose transporto ir energetikos sektorių veiklą.\n\nStraipsnio pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\nANTRASIS SKIRSNIS\nALTERNATYVIŲJŲ DEGALŲ NAUDOJIMO TRANSPORTO SEKTORIUJE VALSTYBINIS VALDYMAS"
    },
    {
      "provision_ref": "art3",
      "section": "3",
      "title": "3 straipsnis. Valstybinio valdymo institucijos",
      "content": "Alternatyviųjų degalų naudojimo transporto sektoriuje valstybinį valdymą vykdo:\n\n1) Lietuvos Respublikos Vyriausybė ir jos įgaliota institucija;\n\n2) Energetikos ministerija;\n\n3) Lietuvos Respublikos susisiekimo ministerija;\n\n4) Lietuvos Respublikos aplinkos ministerija;\n\n5) Lietuvos Respublikos žemės ūkio ministerija;\n\n6) Lietuvos Respublikos vidaus reikalų ministerija;\n\n7) Lietuvos Respublikos švietimo, mokslo ir sporto ministerija;\n\n8) Valstybinė energetikos reguliavimo taryba;\n\n9) savivaldybių institucijos;\n\n10) Valstybinė vartotojų teisių apsaugos tarnyba;\n\n11) Viešųjų pirkimų tarnyba."
    },
    {
      "provision_ref": "art4",
      "section": "4",
      "title": "4 straipsnis. Vyriausybės ir jos įgaliotos institucijos kompetencija",
      "content": "1. Vyriausybė tvirtina Darnaus judumo fondo nuostatus.\nStraipsnio dalies pakeitimai:\nNr. XIV-2668, 2024-05-21, paskelbta TAR 2024-05-30, i. k. 2024-09708\n\n2. Vyriausybės įgaliota institucija:\n\n1) tvirtina Konfiskuotų alkoholio produktų panaudojimo biodegalų gamybai taisykles;\n\n2) nustato privalomus aplinkos apsaugos kriterijus, taikomus perkančiųjų organizacijų ir (ar) perkančiųjų subjektų įsigyjamoms transporto priemonėms ar jomis teikiamoms paslaugoms."
    },
    {
      "provision_ref": "art5",
      "section": "5",
      "title": "5 straipsnis. Energetikos ministerijos kompetencija",
      "content": "Energetikos ministerija:\n\n1) formuoja degalų iš atsinaujinančių energijos išteklių plėtros politiką;\n\n2) Neteko galios nuo 2024-05-31\nStraipsnio punkto naikinimas:\nNr. XIV-2668, 2024-05-21, paskelbta TAR 2024-05-30, i. k. 2024-09708\n\n3) kartu su Aplinkos ministerija ir Susisiekimo ministerija nustato biodegalų privalomuosius kokybės rodiklius;\n\n4) nustato DAEI apskaitos vienetų sistemos administravimo tvarką Energetikos ministerijos įgaliotos įstaigos ar įmonės teikimu;\nStraipsnio punkto pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n5) atlieka kitas šio įstatymo nustatytas funkcijas."
    },
    {
      "provision_ref": "art6",
      "section": "6",
      "title": "6 straipsnis. Susisiekimo ministerijos kompetencija",
      "content": "Susisiekimo ministerija:\n\n1) kartu su Energetikos ministerija formuoja alternatyviųjų degalų ir juos naudojančių transporto priemonių infrastruktūros plėtros politiką;\n\n2) nustato darnaus judumo miestuose planų rengimo principus ir derina parengtus darnaus judumo miestuose planus;\n\n3) rengia ir tvirtina Energijos vartojimo efektyvumo ir aplinkos apsaugos reikalavimų, taikomų įsigyjant kelių transporto priemones, nustatymo ir atvejų, kada juos privaloma taikyti, tvarkos aprašą;\n\n4) tvirtina mažos taršos zonų nustatymo rekomendacijas;\nPapildyta straipsnio punktu:\nNr. XIV-1825, 2023-03-23, paskelbta TAR 2023-03-29, i. k. 2023-05496\n\n5) atlieka kitas šio įstatymo nustatytas funkcijas.\nStraipsnio punkto numeracijos pakeitimas:\nNr. XIV-1825, 2023-03-23, paskelbta TAR 2023-03-29, i. k. 2023-05496"
    },
    {
      "provision_ref": "art7",
      "section": "7",
      "title": "7 straipsnis. Aplinkos ministerijos kompetencija",
      "content": "Aplinkos ministerija:\n\n1) nustato gaminant ir naudojant biodegalus, skystuosius bioproduktus ir lyginamąjį iškastinį kurą išmetamų šiltnamio efektą sukeliančių dujų poveikio apskaičiavimo taisykles;\n\n2) nustato biodegalų ir skystųjų bioproduktų naudojimo aplinkos apsaugos sąlygas."
    },
    {
      "provision_ref": "art8",
      "section": "8",
      "title": "8 straipsnis. Žemės ūkio ministerijos kompetencija",
      "content": "Žemės ūkio ministerija:\n\n1) užtikrina žemės ūkio biomasės panaudojimo biodegalų gamybai skirtų paramos priemonių įgyvendinimo priežiūrą;\n\n2) tvirtina biodujų gamybai iš ūkinių gyvūnų mėšlo ir kitų biologiškai skaidžių atliekų ir (ar) valymui ir suspaudimui teikiamos paramos taisykles."
    },
    {
      "provision_ref": "art9",
      "section": "9",
      "title": "9 straipsnis. Vidaus reikalų ministerijos kompetencija",
      "content": "Vidaus reikalų ministerija užtikrina, kad transporto priemonės, naudojančios alternatyviuosius degalus, Lietuvos Respublikos kelių transporto priemonių registre būtų registruojamos nurodant transporto priemonės naudojamų alternatyviųjų degalų rūšį.\n\nStraipsnio pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690"
    },
    {
      "provision_ref": "art10",
      "section": "10",
      "title": "10 straipsnis. Švietimo, mokslo ir sporto ministerijos kompetencija",
      "content": "Švietimo, mokslo ir sporto ministerija užtikrina integruotų pamokų ar paskaitų kurso įtraukimą į švietimo įstaigų programas, susijusias su elgsenos formavimu ir įpročių keitimu, iškastinio naftos kuro naudojimo mažinimu ir jo sukeliamu neigiamu poveikiu žmonių sveikatai ir aplinkai, skatinimu pereiti prie netaršių transporto priemonių naudojimo."
    },
    {
      "provision_ref": "art11",
      "section": "11",
      "title": "11 straipsnis. Valstybinės energetikos reguliavimo tarybos kompetencija",
      "content": "1. Valstybinė energetikos reguliavimo taryba (toliau – Taryba):\n\n1) prižiūri ir kontroliuoja, ar degalų tiekėjai ir transporto sektoriaus gamtinių dujų tiekėjai tinkamai vykdo šio įstatymo 16 straipsnio 1, 2 ir 3 dalyse nustatytus įpareigojimus ir reikalavimus;\n\n2) atlieka fizinius patikrinimus šio įstatymo ir Tarybos nustatyta tvarka;\n\n3) nustato šio įstatymo 16 straipsnio 1, 2 ir 3 dalyse nustatytų įpareigojimų ir reikalavimų įgyvendinimo vertinimo tvarką;\n\n4) skiria šio įstatymo 32 straipsnio 1 dalyje nustatytas baudas;\n\n5) atlieka kitas šio įstatymo nustatytas funkcijas.\n\n2. Tarybos veikla atliekant šio straipsnio 1 dalyje nurodytas funkcijas finansuojama iš valstybės biudžeto asignavimų ir kitomis valstybės biudžeto lėšomis, kaip nustatyta Energetikos įstatymo 8 straipsnio 17 dalyje."
    },
    {
      "provision_ref": "art12",
      "section": "12",
      "title": "12 straipsnis. Savivaldybių institucijos",
      "content": "Savivaldybės institucijos pagal kompetenciją savivaldybės teritorijoje:\n\n1) skatina savivaldybės teritorijoje veikiančias viešojo transporto, komunalinių ir keleivių vežimo bei kitas paslaugas teikiančias įmones, savivaldybės įstaigas ir įmones naudoti alternatyviaisiais degalais varomas transporto priemones;\n\n2) nustato savivaldybės teritorijoje esančiuose miestuose mažos taršos zonas, lengvatines elektromobilių dalyvavimo eisme (maršrutinio transporto eismo juostas), įvažiavimo į mokamas zonas ir jų statymo miesto teritorijoje sąlygas;\n\n3) imasi priemonių, kurios skatintų įkrovimo prieigų įrengimą savivaldybės teritorijoje;\nStraipsnio punkto pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n4) rengia, suderinusios su Susisiekimo ministerija tvirtina ir įgyvendina darnaus judumo miestuose ir atsinaujinančių išteklių energijos naudojimo plėtros planų priemones."
    },
    {
      "provision_ref": "art13",
      "section": "13",
      "title": "13 straipsnis. Valstybinės vartotojų teisių apsaugos tarnybos kompetencija",
      "content": "Valstybinė vartotojų teisių apsaugos tarnyba (toliau – Tarnyba):\n\n1) atlieka mažmeninės prekybos degalais vietų kontrolę, tikrindama, ar tinkamai vykdomi šio įstatymo 16 straipsnio 6 dalyje, 20 straipsnio 5 dalyje ir 31 straipsnio 2 dalyje nustatyti reikalavimai;\n\n2) atlieka mėginių paėmimą ir ištyrimą dėl degalų ir biodegalų sudėties ir rūšies nustatymo, dalyvaudama šio įstatymo 19 straipsnio 1 dalyje nurodytuose patikrinimuose;\n\n3) tikrina Lietuvos Respublikoje vartojamų naftos produktų ir biodegalų atitiktį naftos produktų privalomiesiems kokybės rodikliams;\n\n4) skiria šio įstatymo 32 straipsnio 2 dalyje nustatytas baudas."
    },
    {
      "provision_ref": "art14",
      "section": "14",
      "title": "14 straipsnis. Viešųjų pirkimų tarnybos kompetencija",
      "content": "Viešųjų pirkimų tarnyba, vadovaudamasi šio įstatymo 15 straipsnio 3, 4 ir 5 dalių nuostatomis, renka, kaupia ir tvarko duomenis apie atliekamus kelių transporto priemonių ir jomis teikiamų paslaugų viešuosius pirkimus.\n\nTREČIASIS SKIRSNIS\nKELIŲ TRANSPORTO PRIEMONIŲ AR JOMIS TEIKIAMŲ PASLAUGŲ VIEŠIEJI PIRKIMAI"
    },
    {
      "provision_ref": "art15",
      "section": "15",
      "title": "15 straipsnis. Viešiesiems pirkimams keliami reikalavimai",
      "content": "1. Perkančiosios organizacijos, kaip jos apibrėžtos Lietuvos Respublikos viešųjų pirkimų įstatyme, ir perkantieji subjektai, kaip jie apibrėžti Lietuvos Respublikos pirkimų, atliekamų vandentvarkos, energetikos, transporto ar pašto paslaugų srities perkančiųjų subjektų, įstatyme, atlikdami viešuosius pirkimus, privalo laikytis šiame straipsnyje numatytų reikalavimų, kai:\n\n1) įsigyja kelių transporto priemones ar sudaro lizingo, nuomos arba išperkamosios nuomos sutartis dėl kelių transporto priemonių naudojimo;\n\n2) pagal viešųjų paslaugų sutartis įsigyja keleivių vežimo kelių transportu paslaugas, numatytas Europos Parlamento ir Tarybos reglamente (EB) Nr. 1370/2007 dėl keleivinio geležinkelių ir kelių transporto viešųjų paslaugų ir panaikinančiame Tarybos reglamentus (EEB) Nr. 1191/69 ir (EEB) Nr. 1107/70;\n\n3) pagal paslaugų sutartis įsigyja kelių transporto priemonėmis atliekamas viešojo kelių transporto, specialiojo keleivinio kelių transporto, nereguliaraus keleivinio transporto, atliekų rinkimo, pašto siuntų vežimo keliais, siuntinių vežimo, pašto pristatymo ir siuntinių pristatymo paslaugas, kaip jos suprantamos Vyriausybės ar jos įgaliotos institucijos tvirtinamame Energijos vartojimo efektyvumo ir aplinkos apsaugos reikalavimų, taikomų įsigyjant kelių transporto priemones, nustatymo ir atvejų, kada juos privaloma taikyti, tvarkos apraše.\n\n2. Perkančioji organizacija ar perkantysis subjektas taip pat privalo įvertinti kelių transporto priemonės eksploatacinio laikotarpio poveikį energetikai ir aplinkai ir laikytis Vyriausybės ar jos įgaliotos institucijos nustatytų energijos vartojimo efektyvumo ir aplinkos apsaugos reikalavimų, taikomų įsigyjant kelių transporto priemones.\n\n3. Šio straipsnio 1 dalyje nustatytais atvejais laikotarpiu nuo 2021 m. rugpjūčio 2 d. iki 2025 m. gruodžio 31 d. perkančiosios organizacijos ar perkančiojo subjekto per kalendorinius metus atliekamiems viešiesiems pirkimams keliami reikalavimai, palyginti su bendru perkančiosios organizacijos ar perkančiojo subjekto atliekamuose viešuosiuose pirkimuose įsigyjamu ir (ar) paslaugoms teikti naudojamu kelių transporto priemonių skaičiumi, išreiškiami procentinėmis dalimis:\n\n1) netaršių M1, M2 arba N1 kategorijos transporto priemonių skaičius, palyginti su bendru perkančiosios organizacijos ar perkančiojo subjekto atliekamuose viešuosiuose pirkimuose įsigyjamu ar paslaugoms teikti naudojamu tos pačios kategorijos kelių transporto priemonių skaičiumi, turi sudaryti ne mažiau kaip 60 procentų;\n\n2) netaršių N2 ir N3 kategorijų kelių transporto priemonių skaičius, palyginti su bendru perkančiosios organizacijos ar perkančiojo subjekto atliekamuose viešuosiuose pirkimuose įsigyjamu ar paslaugoms teikti naudojamu tos pačios kategorijos kelių transporto priemonių skaičiumi, turi sudaryti ne mažiau kaip 8 procentus;\n\n3) netaršių M3 kategorijos kelių transporto priemonių skaičius, palyginti su bendru perkančiosios organizacijos ar perkančiojo subjekto atliekamuose viešuosiuose pirkimuose įsigyjamu ar paslaugoms teikti naudojamu tos pačios kategorijos kelių transporto priemonių skaičiumi, turi sudaryti ne mažiau kaip 80 procentų.\n\n4. Šio straipsnio 1 dalyje nustatytais atvejais laikotarpiu nuo 2026 m. sausio 1 d. iki 2030 m. gruodžio 31 d. perkančiosios organizacijos ar perkančiojo subjekto per kalendorinius metus atliekamiems viešiesiems pirkimams keliami reikalavimai, palyginti su bendru perkančiosios organizacijos ar perkančiojo subjekto atliekamuose viešuosiuose pirkimuose įsigyjamu ar paslaugoms teikti naudojamu kelių transporto priemonių skaičiumi, išreiškiami procentinėmis dalimis:\n\n1) netaršių M1, M2 arba N1 kategorijos kelių transporto priemonių skaičius, palyginti su bendru perkančiosios organizacijos ar perkančiojo subjekto atliekamuose viešuosiuose pirkimuose įsigyjamu ar paslaugoms teikti naudojamu tos pačios kategorijos kelių transporto priemonių skaičiumi, turi sudaryti 100 procentų;\n\n2) netaršių N2 ir N3 kategorijų kelių transporto priemonių skaičius, palyginti su bendru perkančiosios organizacijos ar perkančiojo subjekto atliekamuose viešuosiuose pirkimuose įsigyjamu ar paslaugoms teikti naudojamu tos pačios kategorijos kelių transporto priemonių skaičiumi, turi sudaryti ne mažiau kaip 16 procentų;\n\n3) netaršių M3 kategorijos kelių transporto priemonių skaičius, palyginti su bendru perkančiosios organizacijos ar perkančiojo subjekto atliekamuose viešuosiuose pirkimuose įsigyjamu ar paslaugoms teikti naudojamu tos pačios kategorijos kelių transporto priemonių skaičiumi, turi sudaryti 100 procentų.\n\n5. Kai atliekami netaršių M3 kategorijos kelių transporto priemonių viešieji pirkimai, perkančioji organizacija ar perkantysis subjektas turi užtikrinti, kad ne mažiau kaip 50 procentų atliktų viešųjų pirkimų per kalendorinius metus būtų atlikti įsigyjant ar paslaugoms teikti naudojant visai netaršias sunkiąsias M3 kategorijos kelių transporto priemones.\n\n6. Jeigu nauji kelių transporto priemonių ar jomis teikiamų paslaugų viešųjų pirkimų reikalavimai laikotarpiui po 2030 m. sausio 1 d. nenustatomi, toliau taikomi šio straipsnio 4 dalyje nurodytam laikotarpiui nustatyti reikalavimai.\n\n7. Šiame straipsnyje nustatyti reikalavimai netaikomi:\n\n1) žemės ir miškų ūkio transporto priemonėms, kaip jos apibrėžtos 2013 m. vasario 5 d. Europos Parlamento ir Tarybos reglamente (ES) Nr. 167/2013 dėl žemės ir miškų ūkio transporto priemonių patvirtinimo ir rinkos priežiūros;\n\n2) dviratėms arba triratėms transporto priemonėms ir keturratėms transporto priemonėms, kaip jos apibrėžtos 2013 m. sausio 15 d. Europos Parlamento ir Tarybos reglamente (ES) Nr. 168/2013 dėl dviračių ir triračių transporto priemonių bei keturračių patvirtinimo ir rinkos priežiūros;\n\n3) savaeigėms transporto priemonėms, kurios suprojektuotos ir sukonstruotos tam tikram darbui atlikti ir dėl jų gamybos charakteristikų netinkančioms keleiviams arba prekėms vežti ir kurios nėra prie transporto priemonės važiuoklės pritvirtinta įranga;\n\n4) transporto priemonėms, suprojektuotoms ir sukonstruotoms ar pritaikytoms tik ginkluotųjų tarnybų reikmėms;\n\n5) transporto priemonėms, naudojamoms žvalgybos ir kontržvalgybos, kaip tai suprantama pagal Lietuvos Respublikos žvalgybos įstatymą, taip pat kriminalinės žvalgybos, kaip tai suprantama pagal Lietuvos Respublikos kriminalinės žvalgybos įstatymą, tikslais;\nStraipsnio punkto pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n6) transporto priemonėms, specialiai suprojektuotoms ir pagamintoms naudoti statybos aikštelėse ar karjeruose, uostų ar oro uostų teritorijose ar patalpose;\n\n7) transporto priemonėms, suprojektuotoms ir pagamintoms naudoti civilinei saugai, gaisrinei saugai ir viešajai tvarkai užtikrinti;\n\n8) šarvuotoms transporto priemonėms, skirtoms vežamiems asmenims ar kroviniams apsaugoti;\n\n9) greitosios medicinos pagalbos automobiliams, skirtiems ligoniams ar sužeistiesiems vežti, su tam pritaikyta specialia įranga;\n\n10) transporto priemonėms, skirtoms žmonių palaikams vežti, su tam specialiai pritaikyta įranga;\n\n11) transporto priemonėms, pritaikytoms asmenų su negalia vežimėliams vežti ir sukonstruotoms arba specialiai pertvarkytoms taip, kad jose tilptų vienas ar daugiau asmenų su negalia vežimėliuose sėdinčių asmenų;\nStraipsnio punkto pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n12) vikšrinėms transporto priemonėms;\n\n13) M3 kategorijos transporto priemonėms, išskyrus M3 kategorijų transporto priemones, kuriose be vairuotojo telpa daugiau kaip 22 keleiviai ir kuriose įrengtos keleiviams stovėti skirtos vietos, ir M3 kategorijų transporto priemones, kuriose be vairuotojo telpa ne daugiau kaip 22 keleiviai ir kurios skirtos stovintiems ir sėdintiems keleiviams vežti;\n\n14) transporto priemonėms su rankine pavarų dėže, skirtoms praktiniams transporto priemonės vairavimo įgūdžiams ir gebėjimams patikrinti;\n\n15) transporto priemonių ar jomis teikiamų paslaugų viešųjų pirkimų atvejais, nustatytais šio straipsnio 1 dalyje, kai sudaromos žodinės pirkimo sutartys;\n\n16) transporto priemonių ar jomis teikiamų paslaugų viešųjų pirkimų atvejais, nustatytais šio straipsnio 1 dalyje, kai atlikus planuojamo viešojo pirkimo rinkos konsultacijas yra nustatoma, kad rinkoje nėra nė vienos galimybės, nepažeidžiant Viešųjų pirkimų įstatymo 37 straipsnio 3 dalyje nustatytų reikalavimų, įsigyti šio įstatymo 2 straipsnio 16 ir 23 dalyse apibrėžtų transporto priemonių, reikalingų perkančiosios organizacijos ar perkančiojo subjekto funkcijoms atlikti.\nStraipsnio punkto pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n8. Viešųjų pirkimų tarnyba renka, kaupia ir tvarko duomenis, susijusius su šio straipsnio 3, 4 ir 5 dalyse nustatytais viešiesiems pirkimams keliamais reikalavimais, atsižvelgdama į pagal kiekvieną sutartį, išskyrus mažos vertės pirkimus, nupirktų, lizingo būdu įsigytų, išsinuomotų arba išperkamosios nuomos būdu įsigytų kelių transporto priemonių skaičių arba į kelių transporto priemonių, kurios bus naudojamos paslaugoms pagal kiekvieną sutartį teikti, skaičių.\n\n9. Šio straipsnio nuostatos taikomos ir savivaldybių institucijoms Lietuvos Respublikos vietos savivaldos įstatymo nustatyta tvarka administruojant ir užtikrinant viešųjų paslaugų teikimą.\n\nStraipsnio pakeitimai:\nNr. XIV-1372, 2022-06-30, paskelbta TAR 2022-07-07, i. k. 2022-14928\n\nKETVIRTASIS SKIRSNIS\nĮPAREIGOJIMAI DEGALŲ TIEKĖJAMS IR JŲ KONTROLĖ"
    },
    {
      "provision_ref": "art16",
      "section": "16",
      "title": "16 straipsnis. Įpareigojimai degalų ir transporto sektoriaus gamtinių dujų tiekėjams",
      "content": "1. Kiekvienais kalendoriniais metais degalai iš atsinaujinančių energijos išteklių turi sudaryti atitinkamą bendros degalų tiekėjo vidaus rinkai patiekto benzino ir dyzelino energinės vertės dalį:\n\n1) nuo 2022 metų – ne mažiau kaip 6,8 procentinio punkto, iš kurių ne mažiau kaip 0,2 procentinio punkto turi sudaryti pažangieji biodegalai ir (ar) nebiologiniai skystieji ir dujiniai degalai iš atsinaujinančių energijos išteklių;\n\n2) nuo 2023 metų – ne mažiau kaip 7,2 procentinio punkto, iš kurių ne mažiau kaip 0,4 procentinio punkto turi sudaryti pažangieji biodegalai ir (ar) nebiologiniai skystieji ir dujiniai degalai iš atsinaujinančių energijos išteklių;\n\n3) nuo 2024 metų – ne mažiau kaip 7,8 procentinio punkto, iš kurių ne mažiau kaip 0,7 procentinio punkto turi sudaryti pažangieji biodegalai ir (ar) nebiologiniai skystieji ir dujiniai degalai iš atsinaujinančių energijos išteklių;\n\n4) nuo 2025 metų – ne mažiau kaip 8,6 procentinio punkto, iš kurių ne mažiau kaip 1 procentinį punktą turi sudaryti pažangieji biodegalai ir (ar) nebiologiniai skystieji ir dujiniai degalai iš atsinaujinančių energijos išteklių;\n\n5) nuo 2026 metų – ne mažiau kaip 9,8 procentinio punkto, iš kurių ne mažiau kaip 1,4 procentinio punkto turi sudaryti pažangieji biodegalai ir (ar) nebiologiniai skystieji ir dujiniai degalai iš atsinaujinančių energijos išteklių;\n\n6) nuo 2027 metų – ne mažiau kaip 11,3 procentinio punkto, iš kurių ne mažiau kaip 1,8 procentinio punkto turi sudaryti pažangieji biodegalai ir (ar) nebiologiniai skystieji ir dujiniai degalai iš atsinaujinančių energijos išteklių;\n\n7) nuo 2028 metų – ne mažiau kaip 12,9 procentinio punkto, iš kurių ne mažiau kaip 2,2 procentinio punkto turi sudaryti pažangieji biodegalai ir (ar) nebiologiniai skystieji ir dujiniai degalai iš atsinaujinančių energijos išteklių;\n\n8) nuo 2029 metų – ne mažiau kaip 14,7 procentinio punkto, iš kurių ne mažiau kaip 2,7 procentinio punkto turi sudaryti pažangieji biodegalai ir (ar) nebiologiniai skystieji ir dujiniai degalai iš atsinaujinančių energijos išteklių;\n\n9) nuo 2030 metų – ne mažiau kaip 16,8 procentinio punkto, iš kurių ne mažiau kaip 3,5 procentinio punkto turi sudaryti pažangieji biodegalai ir (ar) nebiologiniai skystieji ir dujiniai degalai iš atsinaujinančių energijos išteklių.\n\n2. Degalų tiekėjai, siekdami šio straipsnio 1 dalyje numatyto įpareigojimo, turi užtikrinti, kad kiekviename vidaus rinkai patiekto benzino litre būtų ne mažiau kaip 6,6 procento biodegalų, o kiekviename vidaus rinkai patiekto dyzelino litre būtų ne mažiau kaip 6,2 procento biodegalų, skaičiuojant pagal bendrą degalų ir biodegalų mišinio energinę vertę.\n\n3. Kiekvienais kalendoriniais metais biodujos arba nebiologiniai dujiniai degalai iš atsinaujinančių energijos išteklių turi sudaryti atitinkamą bendros transporto sektoriaus gamtinių dujų tiekėjo vidaus rinkai patiektų gamtinių dujų energinės vertės dalį:\n\n1) nuo 2025 metų – ne mažiau kaip 4,2 procentinio punkto;\n\n2) nuo 2026 metų – ne mažiau kaip 6,3 procentinio punkto;\n\n3) nuo 2027 metų – ne mažiau kaip 8,4 procentinio punkto;\n\n4) nuo 2028 metų – ne mažiau kaip 10,8 procentinio punkto;\n\n5) nuo 2029 metų – ne mažiau kaip 13,6 procentinio punkto;\n\n6) nuo 2030 metų – ne mažiau kaip 16,8 procentinio punkto.\n\n4. Degalų tiekėjai ir transporto sektoriaus gamtinių dujų tiekėjai privalo registruotis DAEI apskaitos vienetų sistemoje ir įgyvendinti šio straipsnio 1 ir 3 dalyse nustatytus įpareigojimus naudodami DAEI apskaitos vienetus, suteikiamus šio įstatymo 17 ir 18 straipsniuose nustatyta tvarka, atskirai vertinant kiekvieniems kalendoriniams metams nustatytus įpareigojimus.\n\n5. Šio straipsnio 3 dalyje nustatytas įpareigojimas gali būti įgyvendinamas tiekiant gamtinių dujų ir dujų, pagamintų iš atsinaujinančių energijos išteklių, mišinius arba panaudojant atsinaujinančių išteklių kilmės garantijas, kaip tai nustatyta Atsinaujinančių išteklių energetikos įstatyme.\n\n6. Lietuvos Respublikos teritorijoje esančiose degalinėse turi būti prekiaujama benzinu, kurio kiekviename litre yra ne mažiau kaip 6,6 procento biodegalų, ir dyzelinu, kurio kiekviename litre yra ne mažiau kaip 6,2 procento biodegalų, skaičiuojant pagal bendrą degalų ir biodegalų mišinio energinę vertę.\n\n7. Mažmeninės ir didmeninės prekybos degalais vietose gali būti prekiaujama degalų ir biodegalų mišiniais, kuriuose biodegalų, įmaišytų į naftos produktus, energinė vertė viršija šio straipsnio 2 ir 6 dalyse nurodytas energines vertes ir kurie atitinka Lietuvos arba Europos standartuose nustatytus reikalavimus.\n\n8. Šio straipsnio 1 ir 3 dalyse nustatyti įpareigojimai ir šio straipsnio 2 dalyje numatyti reikalavimai netaikomi orlaiviams ar jūriniam transportui patiektų degalų daliai.\n\n9. Šio straipsnio 2 dalyje nustatytas reikalavimas netaikomas parduodant dyzeliną Lietuvos kariuomenės ir Šiaurės Atlanto sutarties organizacijos šalių bei partnerių ginkluotųjų pajėgų poreikiams.\n\n10. 98 markės benzino sudėtyje neprivalo būti biodegalų.\n\n11. Šio straipsnio 2 dalyje nustatyta minimali biodegalų dalis kiekviename litre yra įskaičiuojama į šio straipsnio 1 dalyje numatytus įpareigojimus.\n\n12. Biodegalų ir pažangiųjų biodegalų, taip pat nebiologinių skystųjų ir (ar) dujinių degalų iš atsinaujinančių energijos išteklių energinė vertė, įgyvendinant šio straipsnio 1 ir 3 dalyse nustatytus įpareigojimus, gali būti laikoma du kartus didesne, palyginti su jų pradine energine verte, jeigu jie yra pagaminti iš žaliavų, nurodytų energetikos ministro patvirtintame žaliavų sąraše, kaip tai nustatyta šio įstatymo 21 straipsnyje.\n\n13. Įgyvendinant šio straipsnio 1 ir 3 dalyse nustatytus įpareigojimus, skystųjų biodegalų energinė vertė šio įstatymo 21 straipsnyje nustatyta tvarka gali būti pripažinta du kartus didesne, palyginti su jų pradine energine verte, ta dalimi, kuria per metus kartu su benzinu patiektų biodegalų energinė vertė viršija šio įstatymo 20 straipsnio 1 dalies 2 punkte nustatytą dalį, ir ta dalimi, kuria per metus kartu su dyzelinu patiektų biodegalų energinė vertė viršija šio įstatymo 20 straipsnio 1 dalies 2 punkte nustatytą dalį."
    },
    {
      "provision_ref": "art17",
      "section": "17",
      "title": "17 straipsnis. DAEI apskaitos vienetai",
      "content": "1. DAEI apskaitos vienetų sistemos dalyviams už kiekvieną kalendoriniais metais vidaus rinkai patiektą degalų iš atsinaujinančių energijos išteklių megadžaulį (MJ) šio įstatymo 18 straipsnyje nustatyta tvarka skiriami DAEI apskaitos vienetai. DAEI apskaitos vienetai į kitus kalendorinius metus neperkeliami.\n\n2. DAEI apskaitos vienetai, vadovaujantis DAEI apskaitos vienetų sistemos administravimo tvarkos aprašu, gali būti perleidžiami laikantis šių sąlygų:\n\n1) degalų tiekėjams ir transporto sektoriaus gamtinių dujų tiekėjams, turintiems pareigą įgyvendinti šio įstatymo 16 straipsnio 1 ir 3 dalyse nustatytus įpareigojimus;\n\n2) ne vėliau kaip iki kitų kalendorinių metų kovo 1 dienos;\n\n3) pagal dvišales sutartis, sudarant DAEI apskaitos vienetų perleidimo sandorį, registruojamą DAEI apskaitos vienetų sistemoje, nurodant DAEI apskaitos vienetų sistemos dalyvius, perleidžiamų DAEI apskaitos vienetų kiekį, šio įstatymo 18 straipsnio 4 dalyje nurodytą informaciją.\n\n3. DAEI apskaitos vienetas gali būti perleidžiamas ne daugiau kaip du kartus.\n\n4. Taryba, atsižvelgdama į DAEI apskaitos vienetų sistemos dalyvių DAEI apskaitos vienetų sistemoje pateiktas metines atestuoto auditoriaus arba audito įmonės audito ataskaitas, kaip nurodyta šio įstatymo 18 straipsnio 1 dalyje ir 2 dalies 4 punkte, ne vėliau kaip per 30 kalendorinių dienų nuo tinkamos audito ataskaitos pateikimo DAEI apskaitos vienetų sistemoje ir visos reikiamos informacijos ar duomenų gavimo Taryboje dienos, priima vieną iš šių sprendimų:\n\n1) įskaityti DAEI apskaitos vienetus (ar jų dalį) į šio įstatymo 16 straipsnio 1 ir 3 dalyse nustatytų metinių įpareigojimų įvykdymą;\n\n2) panaikinti DAEI apskaitos vienetus tokia apimtimi, kuria dėl šių vienetų metinėje atestuoto auditoriaus arba audito įmonės audito ataskaitoje nustatyta trūkumų.\n\n5. Tarybai per 30 kalendorinių dienų nuo tinkamos audito ataskaitos pateikimo DAEI apskaitos vienetų sistemoje ir visos reikiamos informacijos ar duomenų gavimo Taryboje dienos nepriėmus vieno iš šio straipsnio 4 dalyje nustatytų sprendimų, laikoma, kad DAEI apskaitos vienetai yra įskaitomi į šio įstatymo 16 straipsnio 1 ir 3 dalyse nustatytų metinių įpareigojimų įvykdymą.\n\n6. Priėmus vieną iš šio straipsnio 4 dalyje nurodytų sprendimų, Taryba ne vėliau kaip per 5 darbo dienas nuo sprendimo priėmimo dienos informuoja DAEI apskaitos vienetų sistemos dalyvį ir DAEI apskaitos vienetų sistemos valdytoją.\n\n7. DAEI apskaitos vienetai DAEI apskaitos vienetų sistemoje panaikinami vadovaujantis DAEI apskaitos vienetų sistemos administravimo tvarkos aprašu.\n\n8. Tarybos sprendimai gali būti skundžiami teismui Lietuvos Respublikos administracinių bylų teisenos įstatymo nustatyta tvarka.\n\n9. Už audito metu nustatytus trūkumus ir dėl šių trūkumų DAEI apskaitos vienetų panaikinimo pasekmes pagal šio įstatymo 32 straipsnio 1 dalies 1 punktą atsako DAEI apskaitos vienetų sistemos dalyviai, perleidę DAEI apskaitos vienetus arba patiekę degalus iš atsinaujinančių energijos išteklių, už kuriuos pirmą kartą buvo sugeneruoti DAEI apskaitos vienetai.\n\n10. DAEI apskaitos vienetai viešai prieinamų įkrovimo prieigų operatoriams, keleivių ir krovinių vežėjams elektrinėmis transporto priemonėmis ir geležinkelio įmonėms (vežėjams) suteikiami už elektros energiją iš atsinaujinančių energijos išteklių, patiektą į elektrines transporto priemones, jeigu jie atitinka dalyvavimo DAEI apskaitos vienetų sistemoje ir elektros energijos, patiektos į elektrines transporto priemones, kiekio apskaičiavimo reikalavimus, nustatytus DAEI apskaitos vienetų sistemos administravimo tvarkos apraše. Viešai prieinamų įkrovimo prieigų operatoriams, keleivių ir krovinių vežėjams elektrinėmis transporto priemonėmis DAEI apskaitos vienetai suteikiami tik už elektros energiją iš atsinaujinančių energijos išteklių, patiektą į elektrines transporto priemones per jiems priklausančias įkrovimo prieigas.\nPapildyta straipsnio dalimi:\nNr. XV-123, 2025-03-13, paskelbta TAR 2025-03-18, i. k. 2025-04417"
    },
    {
      "provision_ref": "art18",
      "section": "18",
      "title": "18 straipsnis. DAEI apskaitos vienetų sistema",
      "content": "1. Siekiant užtikrinti skaidrų ir patikimą šio įstatymo 16 straipsnio 1, 2 ir 3 dalyse nustatytų įpareigojimų ir reikalavimų vykdymą, informacija apie DAEI apskaitos vienetų sistemos dalyvius, DAEI apskaitos vienetų skyrimą, perleidimą ir panaikinimą, taip pat metinės atestuoto auditoriaus arba audito įmonės audito ataskaitos apie kalendoriniais metais vidaus rinkai patiektų degalų iš atsinaujinančių energijos išteklių kiekius, kurie gali būti įtraukti į šio įstatymo 16 straipsnio 1 ir 3 dalyse nustatytų įpareigojimų įvykdymą, teikiama, kaupiama ir tvarkoma DAEI apskaitos vienetų sistemoje, vadovaujantis DAEI apskaitos vienetų sistemos administravimo tvarkos aprašu.\n\n2. DAEI apskaitos vienetų sistemos dalyviai, vadovaudamiesi DAEI apskaitos vienetų sistemos administravimo tvarkos aprašu, privalo:\n\n1) registruotis DAEI apskaitos vienetų sistemoje, kaip numatyta šio įstatymo 16 straipsnio 4 dalyje arba kai subjektai siekia įgyti DAEI apskaitos vienetus už į vidaus rinką patiektus degalus iš atsinaujinančių energijos išteklių;\nStraipsnio punkto pakeitimai:\nNr. XIV-1372, 2022-06-30, paskelbta TAR 2022-07-07, i. k. 2022-14928\n\n2) mokėti šio straipsnio 10 dalyje nustatytas įmokas;\n\n3) teikti informaciją apie vidaus rinkai patiektus benzino, dyzelino, gamtinių dujų ir degalų iš atsinaujinančių energijos išteklių kiekius;\n\n4) ne vėliau kaip iki einamųjų metų balandžio 30 dienos pateikti atestuoto auditoriaus arba audito įmonės audito ataskaitą apie praėjusiais kalendoriniais metais vidaus rinkoje patiektus benzino, dyzelino, gamtinių dujų kiekius ir degalų iš atsinaujinančių energijos išteklių kiekius, už kuriuos šio įstatymo nustatyta tvarka galėjo būti suteikti DAEI apskaitos vienetai;\n\n5) tiekdami arba parduodami benziną ar dyzeliną, kuriame biodegalų koncentracija viršija 10 procentų, skaičiuojant pagal bendrą degalų ir biodegalų mišinio energinę vertę, DAEI apskaitos vienetų sistemoje nurodyti subjektus, kuriems degalų ir biodegalų mišinys buvo parduotas;\n\n6) per 14 kalendorinių dienų nuo degalų iš atsinaujinančių energijos išteklių išvežimo už Lietuvos Respublikos teritorijos ribų dienos informuoti DAEI apskaitos vienetų sistemos administratorių apie degalų iš atsinaujinančių energijos išteklių, už kuriuos buvo skirti DAEI apskaitos vienetai, išvežimą už Lietuvos Respublikos teritorijos ribų.\n\n21. DAEI apskaitos vienetai skiriami tik Viešai prieinamų įkrovimo prieigų informacinėje sistemoje registruotiems viešai prieinamų įkrovimo prieigų operatoriams.\nPapildyta straipsnio dalimi:\nNr. XIV-1372, 2022-06-30, paskelbta TAR 2022-07-07, i. k. 2022-14928\nStraipsnio dalies pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n3. Subjektams, kurie verčiasi didmenine prekyba nefasuotais naftos produktais, atsiranda prievolė registruotis DAEI apskaitos vienetų sistemoje ir teikti informaciją pagal šio straipsnio 2 dalies 5 punktą, kai subjektai parduoda benziną ir (ar) dyzeliną, už kuriuos jau yra sumokėtas akcizas ir kuriuose biodegalų koncentracija viršija 10 procentų, skaičiuojant pagal bendrą degalų ir biodegalų mišinio energinę vertę.\n\n4. DAEI apskaitos vienetai sugeneruojami DAEI apskaitos vienetų sistemoje deklaruojant vidaus rinkai patiektus degalus. Deklaruojant vidaus rinkai patiektus degalus, turi būti nurodoma ši informacija:\n\n1) dokumento, kuriuo patvirtinamas akcizų mokėjimo už benziną ar dyzeliną laikino atidėjimo režimo panaikinimas, numeris, jeigu toks dokumentas pagal teisės aktų reikalavimus turi būti išrašomas, arba nurodoma degalų pardavimo vidaus rinkai data, jeigu už parduodamus degalus neatsiranda prievolė mokėti akcizų;\n\n2) pridėtinės vertės mokesčio sąskaitos faktūros, kuria buvo įformintas atitinkamų degalų pardavimas, numeris;\n\n3) vidaus rinkai patiektų degalų ir (ar) biodegalų kiekis, išreikštas energine verte, nustatyta energetikos ministro tvirtinamoje metodikoje;\n\n4) vidaus rinkai patiektų degalų ir (ar) biodegalų rūšis, įvardijant biodegalų gamybai panaudotas žaliavas ir jų kilmės šalį;\n\n5) per 30 kalendorinių dienų nuo degalų patiekimo vidaus rinkai dienos turi būti pateikiamas biodegalų siuntos tvarumo charakteristikas patvirtinančio dokumento numeris kartu su informacija apie bendrą degalų ir energijos būvio ciklo metu išmetamų šiltnamio efektą sukeliančių dujų intensyvumą, išreikštą gramais anglies dioksido ekvivalentu megadžauliui (gCO2ekv./MJ);\n\n6) transporto sektoriaus gamtinių dujų tiekėjai, viešai prieinamų įkrovimo prieigų operatoriai, keleivių ir krovinių vežėjai elektrinėmis transporto priemonėmis ir geležinkelių įmonės (vežėjai), siekdami, kad jų tiekiama energija būtų laikoma atsinaujinančių išteklių energija, turi panaudoti atsinaujinančių išteklių energijos kilmės garantijas, įrodančias degalų iš atsinaujinančių energijos išteklių patiekimą galutiniam vartotojui;\nStraipsnio punkto pakeitimai:\nNr. XIV-1372, 2022-06-30, paskelbta TAR 2022-07-07, i. k. 2022-14928\nNr. XV-113, 2025-01-14, paskelbta TAR 2025-01-21, i. k. 2025-00690\nNr. XV-123, 2025-03-13, paskelbta TAR 2025-03-18, i. k. 2025-04417\n\n7) kita DAEI apskaitos vienetų sistemos administravimo tvarkos apraše nurodyta informacija.\n\n5. Sudarant DAEI apskaitos vienetų perleidimo sandorį, registruojamą DAEI apskaitos vienetų sistemoje, nurodomas DAEI apskaitos vienetų registracijos numeris ir kita DAEI apskaitos vienetų sistemos administravimo tvarkos apraše nurodyta informacija.\n\n6. DAEI apskaitos vienetų sistemos valdytoja yra Energetikos ministerijos įgaliota įstaiga ar įmonė.\nStraipsnio dalies pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n7. DAEI apskaitos vienetų sistemos valdytojas turi teisę pagal duomenų teikimo sutartis gauti informaciją iš Valstybinės mokesčių inspekcijos prie Lietuvos Respublikos finansų ministerijos duomenų bazių, Muitinės departamento prie Lietuvos Respublikos finansų ministerijos Integruotoje muitinės informacinėje sistemoje registruotus duomenis, susijusius su degalų vežimu, tiekimu vidaus rinkai ir prievolės mokėti akcizus atsiradimu, ir duomenis iš elektros energijos skirstomųjų tinklų operatorių apie elektros energiją, patiektą į transporto priemones per viešai prieinamas įkrovimo prieigas.\nStraipsnio dalies pakeitimai:\nNr. XIV-1372, 2022-06-30, paskelbta TAR 2022-07-07, i. k. 2022-14928\nNr. XV-113, 2025-01-14, paskelbta TAR 2025-01-21, i. k. 2025-00690\n\n8. DAEI apskaitos vienetų sistemoje esanti informacija nėra vieša. DAEI apskaitos vienetų sistemoje esanti informacija gali būti neatlygintinai teikiama šio įstatymo 19 straipsnyje nustatytoms priežiūrą vykdančioms institucijoms, Energetikos ministerijai ir kitoms institucijoms, kai ši informacija yra reikalinga įstatymuose ar kituose teisės aktuose nustatytoms institucijų pareigoms vykdyti ar DAEI apskaitos vienetų sistemos dalyviui, kai jam teikiama informacija yra tiesiogiai susijusi su jo paties vykdoma veikla.\n\n9. DAEI apskaitos vienetų sistemos valdytojas pagal šio straipsnio 2, 4, 5 ir 7 dalis kaupdamas ir tvarkydamas informaciją:\n\n1) užtikrina prieigą prie DAEI apskaitos vienetų sistemos šio įstatymo 19 straipsnyje nustatytoms priežiūrą vykdančioms institucijoms;\n\n2) DAEI apskaitos vienetų sistemos administravimo tvarkos apraše nustatyta tvarka skelbia apibendrintus duomenis apie Lietuvos Respublikoje patiektus degalų ir degalų iš atsinaujinančių energijos išteklių kiekius, nenurodant atskirų DAEI apskaitos vienetų sistemos dalyvių;\n\n3) Lietuvos Respublikos teisės aktų, reglamentuojančių duomenų saugą, nustatyta tvarka, užtikrina DAEI apskaitos vienetų sistemoje esančios informacijos ir duomenų saugą ir konfidencialumą.\n\n10. DAEI apskaitos vienetų sistemos sukūrimas ir administravimas yra finansuojamas DAEI apskaitos vienetų sistemos dalyvių įmokomis, kurios surenkamos ir administruojamos energetikos ministro nustatyta tvarka ir sąlygomis. DAEI apskaitos vienetų sistemos valdytojas DAEI apskaitos vienetų sistemos dalyvių įmokas nustato suderinęs su Energetikos ministerija ir Taryba. Nustatant įmokas, atsižvelgiama į DAEI apskaitos vienetų sistemos dalyvių veiklos mastą, kuris vertinamas pagal DAEI apskaitos vienetų sistemos dalyvių patiektus degalų kiekius, už kuriuos buvo sugeneruotas atitinkamas DAEI apskaitos vienetų skaičius.\n\n11. Per 30 kalendorinių dienų nuo finansinių metų pabaigos DAEI apskaitos vienetų sistemos valdytojas privalo pateikti Tarybai finansinių ataskaitų rinkinį, kuriame būtų aiškiai nurodytos DAEI apskaitos vienetų sistemos administravimo veiklos sąnaudos. Taryba, įvertinusi DAEI apskaitos vienetų sistemos valdytojo veiklos sąnaudas, gali pareikalauti, kad DAEI apskaitos vienetų sistemos valdytojas peržiūrėtų patvirtintas įmokas už jo teikiamas paslaugas, užtikrinant, kad DAEI apskaitos vienetų sistemos dalyvių mokamos įmokos būtų pagrįstos DAEI apskaitos vienetų sistemos valdytojo veiklos sąnaudomis."
    },
    {
      "provision_ref": "art19",
      "section": "19",
      "title": "19 straipsnis. DAEI apskaitos vienetų sistemos dalyvių veiklos priežiūra",
      "content": "1. Taryba, vadovaudamasi šio įstatymo, Energetikos įstatymo, Lietuvos Respublikos viešojo administravimo įstatymo nuostatomis ir Tarybos nustatyta tvarka, kontroliuodama ir prižiūrėdama šio įstatymo 16 straipsnio 1, 2 ir 3 dalyse nustatytų įpareigojimų ir reikalavimų vykdymą, atlieka fizinius patikrinimus dėl DAEI apskaitos vienetų sistemos dalyvių degalų ir biodegalų kiekių ir rūšių atitikties DAEI apskaitos vienetų sistemoje, Akcizų informacinėje sistemoje ir (ar) Integruotoje muitinės informacinėje sistemoje pateiktiems duomenims. Tarybos atliekamose patikrinimo procedūrose pagal kompetenciją dalyvauja Tarnybos įgalioti valstybės tarnautojai ir darbuotojai, dirbantys pagal darbo sutartis, kurie ima mėginius dėl degalų ir biodegalų sudėties ir rūšies nustatymo.\n\n2. Taryba, atlikdama šio straipsnio 1 dalyje nurodytus patikrinimus ir vykdydama DAEI apskaitos vienetų sistemos dalyvių veiklos priežiūrą, vadovaujasi Energetikos įstatymo 241 straipsniu.\n\n3. Tarnyba atlieka fizinius patikrinimus mažmeninės prekybos degalais vietose, tikrindama, ar yra tinkamai laikomasi šio įstatymo 16 straipsnio 6 dalyje nustatytų reikalavimų ir ar pagal šio įstatymo 18 straipsnio 4 dalį pateikta informacija atitinka patikrinimo metu gautus duomenis.\n\n4. Tarnyba, atlikdama degalų mėginių laboratorinius tyrimus dėl degalų ir biodegalų sudėties ir rūšies nustatymo ir šio straipsnio 3 dalyje numatytus patikrinimus, vadovaujasi šio įstatymo, Viešojo administravimo įstatymo nuostatomis ir Tarnybos nustatyta tvarka. Tarnybos įgalioti valstybės tarnautojai ir darbuotojai, dirbantys pagal darbo sutartis, turi teisę:\n\n1) įeiti į tikrinamo DAEI apskaitos vienetų sistemos dalyvio valdomas patalpas ir tikrinti jose esančias degalų laikymo ir transportavimo talpyklas, maišymo terminalus;\n\n2) užfiksuoti patikrinimo metu nustatytas faktines aplinkybes;\n\n3) patikrinimo metu naudoti technines priemones;\n\n4) pagal duomenų teikimo sutartis iš valstybės ir savivaldybės institucijų, taip pat iš Lietuvos banko, komercinių bankų ir kitų kredito bei finansų įstaigų, auditorių, kitų juridinių ir fizinių asmenų gauti informaciją ir dokumentus, jų kopijas apie DAEI apskaitos vienetų sistemos dalyvių turtą ir pajamas, ūkines, finansines ir kitas operacijas, nepaisant to, ar informacija laikoma konfidencialia, ar tokia nelaikoma;\n\n5) atlikdami patikrinimą, naudoti Tarybos turimą informaciją, įskaitant ir informaciją, gautą kitų patikrinimų metu.\n\n5. Tarnyba, atlikusi degalų mėginių, paimtų šio straipsnio 1 dalyje nurodytų patikrinimų metu, laboratorinius tyrimus, jos nustatyta tvarka informuoja Tarybą apie gautus laboratorinių tyrimų rezultatus.\n\n6. Tarybos ir Tarnybos įgalioti administracijos valstybės tarnautojai ir darbuotojai, dirbantys pagal darbo sutartis, privalo užtikrinti patikrinimų metu gautos konfidencialios informacijos konfidencialumą.\n\n7. Taryba, gavusi šio įstatymo 17 straipsnio 4 dalyje numatytą atestuoto auditoriaus arba audito įmonės praėjusių kalendorinių metų audito ataskaitą, Tarybos nustatyta tvarka įvertina degalų tiekėjų ir transporto sektoriaus gamtinių dujų tiekėjų įpareigojimų, nustatytų šio įstatymo 16 straipsnio 1 ir 3 dalyse, įgyvendinimą. Vertindama įpareigojimų įgyvendinimą, Taryba atsižvelgia į:\n\n1) degalų tiekėjų ir transporto sektoriaus gamtinių dujų tiekėjų vidaus rinkai patiektus degalų kiekius;\n\n2) degalų tiekėjams ir transporto sektoriaus gamtinių dujų tiekėjams priklausančius DAEI apskaitos vienetus;\n\n3) vidaus rinkai patiektų biodegalų atitiktį energetikos ministro patvirtintam žaliavų sąrašui;\n\n4) šio įstatymo 20 straipsnio 1, 2, 3, 4 ir 8 dalyse nustatytus reikalavimus;\n\n5) kitus DAEI apskaitos vienetų sistemoje pateiktus duomenis ir (ar) Tarnybos patikrinimų metu nustatytas neatitiktis ir (ar) pažeidimus.\n\n8. Taryba turi teisę reikalauti iš degalų tiekėjų ar transporto sektoriaus gamtinių dujų tiekėjų papildomos informacijos, pagrindžiančios tinkamą šio įstatymo 16 straipsnio 1, 2 ir 3 dalyse numatytų įpareigojimų ir reikalavimų įgyvendinimą.\n\n9. Taryba, Tarnyba ir kitos valstybės institucijos ar įstaigos bendradarbiauja ir keičiasi informacija, kuri reikalinga, kad būtų užtikrinta šio įstatymo 16 straipsnio 1, 2, 3 ir 6 dalyse numatytų įpareigojimų ir reikalavimų įgyvendinimo priežiūra."
    },
    {
      "provision_ref": "art20",
      "section": "20",
      "title": "20 straipsnis. Biodegalų naudojimui taikomi reikalavimai",
      "content": "1. Degalų tiekėjai ir transporto sektoriaus gamtinių dujų tiekėjai turi užtikrinti, kad biodegalų, taip pat transporto sektoriuje suvartojamo biokuro, jeigu jie pagaminti iš maistinių ir (ar) pašarinių augalų, procentinė dalis, palyginti su bendra degalų tiekėjo ar transporto sektoriaus gamtinių dujų tiekėjo per metus patiektų degalų energine verte:\n\n1) 2021 metais nebūtų didesnė kaip 6,2 procentinio punkto;\n\n2) 2022 ir kitais metais nebūtų didesnė daugiau kaip vienu procentiniu punktu, palyginti su bendru galutiniu energijos suvartojimu Lietuvos Respublikos kelių ir geležinkelių transporto sektoriuose 2020 metais.\n\n2. Degalų tiekėjai ir transporto sektoriaus gamtinių dujų tiekėjai, įgyvendindami šio įstatymo 16 straipsnio 1 ir 3 dalyse numatytus įpareigojimus ir reikalavimus, turi užtikrinti, kad kiekvienais kalendoriniais metais biodegalų, pagamintų iš naudoto kepimo aliejaus ir 1 ir 2 kategorijų gyvūninių riebalų, kaip apibrėžta pagal 2009 m. spalio 21 d. Europos Parlamento ir Tarybos reglamentą (EB) Nr. 1069/2009, kuriuo nustatomos žmonėms vartoti neskirtų šalutinių gyvūninių produktų ir jų gaminių sveikumo taisyklės ir panaikinamas Reglamentas (EB) Nr. 1774/2002 (Šalutinių gyvūninių produktų reglamentas) (toliau – Reglamentas (EB) Nr. 1069/2009), procentinė dalis, palyginti su bendra degalų tiekėjo patiektų degalų energine verte, neviršys 1,7 procento ribos.\n\n3. Biodegalų, taip pat transporto sektoriuje suvartoto biokuro, jeigu jie pagaminti iš maistinių ir pašarinių augalų ir (ar) iš naudoto kepimo aliejaus ir 1 ir 2 kategorijų gyvūninių riebalų, kaip apibrėžta Reglamente (EB) Nr. 1069/2009, dalis, viršijanti šio straipsnio 1 ir 2 dalyse nustatytas ribas, nėra įskaičiuojama į šio įstatymo 16 straipsnio 1 ir 3 dalyse nustatytų įpareigojimų ir reikalavimų įgyvendinimą.\n\n4. Taikant finansinę paramą už biodegalų naudojimą ar įmaišant biodegalus į degalus, biodegalai turi atitikti Atsinaujinančių išteklių energetikos įstatymo 38 straipsnyje nustatytus tvarumo ir išmetamųjų šiltnamio efektą sukeliančių dujų kiekio sumažėjimo kriterijus. Tarnyba prižiūri ir tikrina, kad mažmeninės prekybos nefasuotais naftos produktais veiklą vykdantys asmenys laikytųsi šioje dalyje nurodytų reikalavimų.\n\n5. Lietuvos Respublikos vidaus rinkoje turi būti prekiaujama tik Lietuvos ir (ar) Europos standartų reikalavimus ir privalomuosius naftos produktų, biodegalų ir skystojo kuro kokybės rodiklius atitinkančiais degalų ir biodegalų mišiniais.\n\n6. Lietuvos standartizacijos departamentas rengia standartus dėl biodegalų ir degalų mišinių ir užtikrina naujausių Europoje taikomų degalų kokybės standartų pritaikymą Lietuvos standartams.\n\n7. Šio straipsnio 6 dalyje nurodytų standartų taikymo ir kitų reikalavimų įgyvendinimo tvarką ir sąlygas nustato Lietuvos Respublikos susisiekimo ministras kartu su Lietuvos Respublikos aplinkos ministru ir energetikos ministru.\n\n8. Iš aliejinių augalų, nurodytų 2019 m. kovo 13 d. Europos Komisijos deleguotojo reglamento (ES) 2019/807, kuriuo dėl didelę netiesioginio žemės naudojimo keitimo riziką keliančių pradinių žaliavų, kurių auginimo teritorija reikšmingai plečiama į žemės, kurioje yra didelių anglies sankaupų, plotus, nustatymo ir nedidelę netiesioginio žemės naudojimo keitimo riziką keliančių biodegalų, skystųjų bioproduktų ir biomasės kuro sertifikavimo papildoma Europos Parlamento ir Tarybos direktyva (ES) 2018/2001, priede, pagaminti degalai nuo 2023 m. gruodžio 31 d. nelaikomi biodegalais, jeigu pradinė žaliava atitinka didelę netiesioginio žemės naudojimo keitimo riziką keliančių pradinių žaliavų nustatymo kriterijus, nurodytus šiame reglamente."
    },
    {
      "provision_ref": "art21",
      "section": "21",
      "title": "21 straipsnis. Biodegalų, pažangiųjų biodegalų ir nebiologinių skystųjų ir (ar) dujinių degalų iš atsinaujinančių energijos išteklių, kurių energinė vertė siekiant degalų tiekėjams nustatytų įpareigojimų gali būti laikoma du kartus didesne, palyginti su jų pradine energine verte, gamybai tinkamų naudoti žaliavų vertinimas",
      "content": "1. Energetikos ministras kartu su aplinkos ministru ir Lietuvos Respublikos žemės ūkio ministru, atsižvelgdami į šio straipsnio 3 dalies nuostatas, patvirtina metodiką, pagal kurią vertinamos pažangiųjų biodegalų ir nebiologinių skystųjų ir (ar) dujinių degalų iš atsinaujinančių energijos išteklių gamybai tinkamos naudoti žaliavos ir žaliavos, iš kurių pagamintų biodegalų, pažangiųjų biodegalų ir (ar) nebiologinių skystųjų ir (ar) dujinių degalų iš atsinaujinančių energijos išteklių energinė vertė, siekiant šio įstatymo 16 straipsnio 1 ir 3 dalyse nustatytų įpareigojimų, gali būti laikoma du kartus didesne, palyginti su jų pradine energine verte.\n\n2. Šio straipsnio 1 dalyje nurodytoje metodikoje nustatomi pradinių žaliavų vertinimo kriterijai ir jų reikšmės, kuriais remiantis žaliavos gali būti įtraukiamos į energetikos ministro tvirtinamą žaliavų sąrašą (toliau – žaliavų sąrašas). Į žaliavų sąrašą įtraukiamos žaliavos, kurios yra laikomos tinkamomis naudoti pažangiųjų biodegalų ir nebiologinių skystųjų ir (ar) dujinių degalų iš atsinaujinančių energijos išteklių gamybai, ir žaliavos, iš kurių pagamintų biodegalų, pažangiųjų biodegalų ir nebiologinių skystųjų ir (ar) dujinių degalų iš atsinaujinančių energijos išteklių energinė vertė yra laikoma du kartus didesne, palyginti su jų pradine energine verte.\n\n3. Nustatant žaliavų vertinimo kriterijus ir jų reikšmes šio straipsnio 1 dalyje nurodytoje metodikoje turi būti atsižvelgiama:\n\n1) į gamybos technologijų brandą ir sąnaudas;\n\n2) į gamybai naudojamų žaliavų išmetamųjų šiltnamio efektą sukeliančių dujų sumažėjimo vertes, palyginti su iškastiniu kuru;\n\n3) į žaliavų tvarumą;\n\n4) ar žaliavos yra priskirtinos žaliavų grupei, dėl kurių naudojimo biodegalų gamybai kyla didelė netiesioginio žemės naudojimo keitimo rizika, kaip apibrėžta Reglamente (ES) 2019/807;\n\n5) į atliekų prevencijos ir tvarkymo prioritetus ir žiedinės ekonomikos principus;\n\n6) į žaliavų priskyrimą atliekų, perdirbimo liekanų ar šalutinių produktų grupėms, atsižvelgiant į žaliavų ekonominę vertę ir alternatyvius jų panaudojimo būdus bei poreikį išvengti iškraipančio poveikio tų žaliavų rinkoms.\n\n4. Žaliavų sąrašas sudaromas vadovaujantis Direktyvos (ES) 2018/2001 IX priedu ir gali būti keičiamas gavus pasiūlymų iš asmenų ar institucijų, atsižvelgiant į technologijų progresą ar naujų žaliavų atsiradimą rinkoje, taip pat atsiradus papildomų duomenų apie žaliavų sąraše esančių žaliavų neatitiktį šio straipsnio 1 dalyje nurodytoje metodikoje nustatytiems vertinimo kriterijams.\n\n5. Šio straipsnio 4 dalyje nurodytus pasiūlymus ir žaliavų sąrašo keitimo poreikį pagrindžiančią informaciją vertina viešoji įstaiga Lietuvos energetikos agentūra (toliau – Agentūra) jos nustatyta tvarka ir atsižvelgdama į šio straipsnio 1 dalyje nurodytoje metodikoje nustatytus vertinimo kriterijus ir jų reikšmes.\n\n6. Agentūra žaliavų vertinimo tikslais turi teisę prašyti pasiūlymus dėl žaliavų sąrašo keitimo poreikio pateikusio subjekto pateikti papildomą informaciją apie žaliavą, kurią siūloma įtraukti į žaliavų sąrašą arba kurią siūloma pašalinti iš žaliavų sąrašo.\n\n7. Agentūra iki einamųjų kalendorinių metų birželio 1 dienos įvertina pasiūlymus, gautus per praėjusius kalendorinius metus, ir vertinimo išvadoje Energetikos ministerijai pateikia motyvus dėl kiekvienos žaliavos įtraukimo į žaliavų sąrašą ar pašalinimo iš jo tikslingumo.\n\n8. Energetikos ministerija, gavusi Agentūros vertinimo išvadą, kurioje pritariama žaliavų sąrašo pakeitimui, parengia ir pateikia viešai konsultacijai žaliavų sąrašo pakeitimo projektą.\n\n9. Jeigu Agentūros pateiktoje vertinimo išvadoje yra nepritariama žaliavų sąrašo pakeitimui, Energetikos ministerija, įvertinusi Agentūros pateiktus duomenis, apie tai informuoja pasiūlymą teikusį subjektą, Aplinkos ministeriją ir Žemės ūkio ministeriją.\n\n10. Žaliava, kurios pašalinimui ar įtraukimui į žaliavų sąrašą nebuvo pritarta, ne anksčiau kaip po 2 kalendorinių metų nuo paskutinės vertinimo išvados apie tą žaliavą pateikimo gali būti vertinama pakartotinai, gavus pasiūlymą šio straipsnio 4 dalyje nustatyta tvarka ir esant naujų faktinių duomenų apie vertinamą žaliavą.\n\n11. Žaliavą vertinant pakartotinai, galioja šiame straipsnyje nustatyta vertinimo tvarka.\n\n12. Pakeistas žaliavų sąrašas įsigalioja ne anksčiau kaip po 90 kalendorinių dienų nuo jo patvirtinimo dienos.\n\nPENKTASIS SKIRSNIS\nALTERNATYVIŲJŲ DEGALŲ NAUDOJIMAS TRANSPORTE"
    },
    {
      "provision_ref": "art22",
      "section": "22",
      "title": "22 straipsnis. Elektros energijos naudojimas transporto sektoriuje",
      "content": "1. Skatinant elektros naudojimą transporto sektoriuje, siekiama didinti pirmą kartą Lietuvos Respublikoje registruojamų naujų ir (ar) naudotų elektromobilių skaičių:\n\n1) iki 2025 m. gruodžio 31 d. M1 kategorijos elektromobilių skaičius turi sudaryti ne mažiau kaip 10 procentų, o N1 kategorijos elektromobilių skaičius – ne mažiau kaip 20 procentų metinių pirkimų sandorių;\n\n2) iki 2030 m. gruodžio 31 d. M1 kategorijos elektromobilių skaičius turi sudaryti ne mažiau kaip 40 procentų metinių pirkimų sandorių, N1 kategorijos elektromobilių skaičius – 80 procentų.\n\n2. Nuo 2030 m. sausio 1 d. N1 kategorijos transporto priemonės su vidaus degimo varikliais, išskyrus alternatyviaisiais degalais varomas N1 kategorijos transporto priemones, negali būti registruojamos.\n\n3. Vyriausybės nustatyta tvarka finansinės paramos priemonės įsigyjant elektromobilius ir (ar) įrengiant arba atnaujinant įkrovimo prieigas taikomos:\n\n1) įsigyjant elektromobilius, kol jie sudarys ne mažiau kaip 10 procentų visų Lietuvos Respublikoje registruotų lengvųjų automobilių;\n\n2) įrengiant arba atnaujinant įkrovimo prieigas, kol bus pasiekti Reglamento (ES) 2023/1804 3 straipsnyje nustatyti nacionaliniai įkrovimo prieigų plėtros tikslai.\n\nStraipsnio pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690"
    },
    {
      "provision_ref": "art23",
      "section": "23",
      "title": "23 straipsnis. Įkrovimo prieigų planavimas ir plėtra",
      "content": "1. Iki 2030 m. gruodžio 31 d. Lietuvos Respublikoje turi būti įrengta 60 000 įkrovimo prieigų, iš jų 6 000 viešai prieinamų įkrovimo prieigų.\n\n2. Didesnės kaip 50 kW atiduodamosios galios viešai prieinamos įkrovimo prieigos pirmiausia turi būti įrengiamos Lietuvos didžiuosiuose miestuose, taip pat šalia valstybinės reikšmės kelių, priklausančių transeuropinio transporto tinklo (toliau – TEN-T) pagrindiniam tinklui ir TEN-T visuotiniam tinklui.\n\n3. Įrengtos viešai prieinamos įkrovimo stotelės, skirtos elektromobiliams įkrauti, turi atitikti elektromobilių naudojimo mastą ir teikti šioms transporto priemonėms įkrauti pakankamą atiduodamąją galią laikantis Reglamento (ES) 2023/1804 3 straipsnio 1 ir 2 dalyse nustatytų terminų, reikalavimų ir išimčių. Už elektromobilių naudojimo masto ir šioms transporto priemonėms įkrauti pakankamos atiduodamosios galios duomenų stebėseną yra atsakinga Susisiekimo ministerija.\n\n4. Kai įkrovimo stotelė turi kelias skirtingos galios įkrovimo prieigas, jai taikomi reikalavimai, keliami jos didžiausios atiduodamosios galios įkrovimo prieigai.\n\n5. Viešai prieinamos įkrovimo prieigos, skirtos elektromobiliams įkrauti, turi būti įrengtos šalia valstybinės reikšmės kelių, priklausančių TEN-T pagrindiniam tinklui ir TEN-T visuotiniam tinklui, arba ne didesniu kaip 3 km atstumu nuo artimiausio išvažiavimo iš TEN-T kelio laikantis Reglamento (ES) 2023/1804 3 straipsnio 4–11 dalyse nustatytų terminų, reikalavimų ir išimčių. Reglamento (ES) 2023/1804 3 straipsnio 4 dalyje nustatytų atstumų tarp Lietuvos Respublikos ir kaimyninių valstybių narių TEN-T pagrindiniam tinklui ir TEN-T visuotiniam tinklui priklausančiuose keliuose įrengiamų viešai prieinamų įkrovimo prieigų, skirtų elektromobiliams įkrauti, laikymosi pagal Reglamento (ES) 2023/1804 3 straipsnio 11 dalį principai ir atvejai, kai gali būti taikomos šio reglamento 3 straipsnio 7–10 dalyse nurodytos išimtys, yra nustatomi energetikos ministro ir susisiekimo ministro tvirtinamame elektrinių kelių transporto priemonių naudojimo ir įkrovimo prieigų plėtros Lietuvoje veiksmų plane.\n\n6. Šalia valstybinės reikšmės kelių, priklausančių TEN-T pagrindiniam tinklui ir TEN-T visuotiniam tinklui, arba ne didesniu kaip 3 km atstumu nuo artimiausio išvažiavimo iš TEN-T kelio Reglamento (ES) 2024/1679 II priede nustatytuose miestų transporto mazguose, saugiose ir apsaugotose stovėjimo aikštelėse turi būti įrengtas minimalus skaičius viešai prieinamų įkrovimo prieigų, skirtų sunkiosioms elektrinėms transporto priemonėms įkrauti, laikantis Reglamento (ES) 2023/1804 4 straipsnio 1–7 ir 9 dalyse nustatytų terminų, reikalavimų ir išimčių. Reglamento (ES) 2023/1804 4 straipsnio 1 dalies c ir d punktuose nustatytų atstumų tarp Lietuvos Respublikos ir kaimyninių valstybių narių TEN-T pagrindiniam tinklui ir TEN-T visuotiniam tinklui priklausančiuose keliuose įrengiamų viešai prieinamų įkrovimo prieigų, skirtų sunkiosioms elektrinėms transporto priemonėms įkrauti, laikymosi pagal Reglamento (ES) 2023/1804 4 straipsnio 9 dalį principai ir atvejai, kai gali būti taikomos šio reglamento 4 straipsnio 4–7 dalyse nurodytos išimtys, yra nustatomi elektrinių kelių transporto priemonių naudojimo ir įkrovimo prieigų plėtros Lietuvoje veiksmų plane.\n\n7. Viešai prieinamos įprastos galios įkrovimo prieigos įrengiamos Lietuvos miestuose šalia daugiabučių gyvenamųjų namų, sudarant galimybę juose gyvenantiems elektromobilių naudotojams įkrauti elektromobilius visą parą.\n\n8. Minimalaus viešai prieinamų įkrovimo prieigų skaičiaus ir reikiamos infrastruktūros įdiegimo naujai statomų pastatų, daugiabučių gyvenamųjų namų, rekonstruojamų, atnaujinamų (modernizuojamų) gyvenamųjų ir negyvenamųjų pastatų teritorijose reikalavimai nustatomi aplinkos ministro nustatyta tvarka.\n\n9. Savivaldybių administracijos užtikrina, kad įkrovimo prieigų operatoriai, įrengiantys elektromobiliams įkrauti skirtas viešai prieinamas įkrovimo prieigas, numatytas šio straipsnio 13 dalyje nurodytuose planuose, būtų atrenkami viešojo konkurso būdu ir nediskriminacinėmis sąlygomis. Už konkursų sąlygų parengimą ir organizavimą yra atsakingos savivaldybių administracijos.\n\n10. Konkursų sąlygos ir įkrovimo prieigų planavimo ir plėtros dokumentai turi būti rengiami konsultuojantis su skirstomųjų tinklų operatoriais ir (ar) perdavimo sistemos operatoriumi, prie kurių valdomų tinklų būtų prijungiamos planuojamos įrengti įkrovimo prieigos, kad būtų įvertintas elektros tinklų galios didinimo galimybių ir plėtros poreikis.\n\n11. Savivaldybės taryba arba jos įgaliota institucija priima sprendimą dėl viešai prieinamos įkrovimo prieigos operatoriaus veiklos vykdymo vadovaudamasi Vietos savivaldos įstatymo 56 straipsnyje nustatyta tvarka.\n\n12. Elektrinių kelių transporto priemonių naudojimo ir įkrovimo prieigų plėtros Lietuvoje veiksmų plane turi būti numatyta:\n\n1) elektrinių kelių transporto priemonių ir jų įkrovimo prieigų plėtros tikslai, prioritetinės kryptys, terminai, reikalavimai ir išimtys;\n\n2) planuojamas elektrinių kelių transporto priemonių ir jų įkrovimo prieigų skaičiaus didėjimas;\n\n3) prognozuojamas elektrinių kelių transporto priemonių elektros energijos suvartojimas ir elektros energijos tinklų plėtros poreikis;\n\n4) nustatytų tikslų įgyvendinimo priemonės;\n\n5) rekomendacijos dėl platesnio elektrinių kelių transporto priemonių naudojimo skatinimo ir jų įkrovimo prieigų įrengimo, siekiant užtikrinti efektyviausią elektros energijos tinklų panaudojimą.\n\n13. Savivaldybės taryba arba jos įgaliota institucija patvirtina su Susisiekimo ministerija suderintus savivaldybės teritorijoje esančiuose vietinės reikšmės keliuose iki 2030 metų numatomų įrengti viešai prieinamų įkrovimo prieigų planus. Šiuose planuose turi būti numatytos prioritetinės vietos viešai prieinamoms įkrovimo prieigoms įrengti. Planai turi būti atnaujinami ne rečiau kaip kas 3 metus ir skelbiami savivaldybių interneto svetainėse.\n\n14. Savivaldybių administracijos iki kiekvienų kalendorinių metų vasario 1 dienos teikia Susisiekimo ministerijai informaciją apie savivaldybės teritorijoje esamas ir įgyvendinant šio straipsnio 13 dalies nuostatas savivaldybės iniciatyva planuojamas įrengti viešai prieinamas įkrovimo prieigas, taip pat informaciją apie savivaldybės teritorijoje įrengtas elektrinėms viešojo transporto priemonėms (išskyrus troleibusus) įkrauti skirtas įkrovimo prieigas.\n\n15. Susisiekimo ministerija ir Energetikos ministerija kiekvienais kalendoriniais metais peržiūri ir įvertina elektrinių kelių transporto priemonių įkrovimo prieigų plėtros mastą ir savo interneto svetainėse skelbia apibendrintą informaciją.\n\n16. Energetikos ministras nustato įkrovimo prieigų prijungimo prie elektros energijos tinklų tvarką ir sąlygas.\n\n17. Savivaldybių tarybos nustato ir pagal poreikį periodiškai atnaujina mažos taršos zonas miestuose, turinčiuose kurorto arba kurortinės teritorijos statusą ar daugiau negu 50 tūkst. gyventojų, atsižvelgdamos į mažos taršos zonų nustatymo rekomendacijas, valstybinio aplinkos oro monitoringo ir (ar) savivaldybės aplinkos oro monitoringo duomenis savivaldybių teritorijose.\n\n18. Nuo 2023 m. sausio 1 d. visose statomose arba rekonstruojamose degalinėse turi būti įrengta bent viena viešai prieinama didelės galios įkrovimo prieiga, kurios atiduodamoji galia ne mažesnė kaip 50 kW.\n\n19. Nuo 2023 m. sausio 1 d. visose statomose arba rekonstruojamose autobusų ir geležinkelio stotyse, oro uostuose ir jūrų uostuose turi būti įrengta bent viena viešai prieinama įkrovimo prieiga.\n\n20. Viešai prieinamos įkrovimo prieigos privalo atitikti Reglamento (ES) 2023/1804 II priede nustatytas technines specifikacijas.\n\n21. Įrengiant viešai prieinamas įkrovimo prieigas, stebėjimo ir kontrolės tikslais turi būti įrengiamos išmaniosios elektros energijos apskaitos sistemos.\n\n22. Elektros energijos skirstomųjų tinklų operatorius ir (ar) elektros energijos perdavimo sistemos operatorius yra atsakingi (-as) už įkrovimo prieigų prijungimą prie elektros energijos tinklų Lietuvos Respublikos elektros energetikos įstatymo nustatyta tvarka.\n\n23. Pagal elektros energijos skirstomųjų tinklų operatoriaus ir elektros energijos perdavimo sistemos operatoriaus pateiktus duomenis Taryba, laikydamasi Reglamento (ES) 2023/1804 15 straipsnio 4 dalyje nustatytų terminų ir reikalavimų, įvertina potencialų abikrypčio įkrovimo indėlį į išlaidų mažinimą ir elektros energijos iš atsinaujinančių energijos išteklių naudojimo elektros energijos sistemoje masto didėjimą ir šio vertinimo rezultatus skelbia savo interneto svetainėje.\n\n24. Pagal elektros energijos skirstomųjų tinklų operatoriaus ir elektros energijos perdavimo sistemos operatoriaus pateiktus duomenis, prireikus pasitelkusi kitas institucijas, Taryba, laikydamasi Reglamento (ES) 2023/1804 15 straipsnio 3 dalyje nustatytų terminų, atlieka šio reglamento 15 straipsnio 3 dalyje nustatytus vertinimus ir jų rezultatus skelbia savo interneto svetainėje.\n\n25. TEN-T pagrindiniam tinklui ir TEN-T visuotiniam tinklui priklausančių Lietuvos oro uostų valdytojai turi užtikrinti elektros tiekimą oro uoste stovintiems orlaiviams laikantis Reglamento (ES) 2023/1804 12 straipsnio 1, 3 ir 4 dalyse nustatytų terminų, reikalavimų ir išimčių. Šie reikalavimai netaikomi TEN-T tinklo oro uostams, kurie atitinka Reglamento (ES) 2023/1804 12 straipsnio 2 dalyje nustatytas sąlygas.\n\n26. TEN-T pagrindiniam tinklui ir TEN-T visuotiniam tinklui priklausančių Lietuvos jūrų uostų valdytojai turi užtikrinti elektros tiekimą nuo kranto jūrų konteinervežiams ir jūrų keleiviniams laivams laikantis Reglamento (ES) 2023/1804 9 straipsnio 1 dalyje nustatyto termino, reikalavimų ir šio reglamento 9 straipsnio 2 dalyje numatytų išimčių.\n\n27. TEN-T pagrindiniam tinklui ir TEN-T visuotiniam tinklui priklausančių Lietuvos vidaus vandenų uostų valdytojai turi užtikrinti įrenginių, kuriais vidaus vandenų laivams nuo kranto būtų tiekiama elektra, įrengimą laikantis Reglamento (ES) 2023/1804 10 straipsnyje nurodytų terminų.\n\nStraipsnio pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690"
    },
    {
      "provision_ref": "art24",
      "section": "24",
      "title": "24 straipsnis. Įkrovimo prieigų operatoriai",
      "content": "1. Įkrovimo prieigų operatoriai, laikydamiesi Reglamento (ES) 2023/1804 5 straipsnio 1–5 dalyse nustatytų terminų ir reikalavimų, susijusių su apmokėjimu už įkrovimo paslaugas, savo eksploatuojamose viešai prieinamose įkrovimo prieigose galutiniams naudotojams suteikia galimybę ad hoc įkrauti savo elektrines transporto priemones. Reglamento (ES) 2023/1804 5 straipsnio 11 dalyje nustatytais atvejais šio reglamento 5 straipsnio 2 dalies nuostatų vykdymą privalo užtikrinti įkrovimo prieigos savininkas.\n\n2. Viešai prieinamų įkrovimo prieigų operatorių ir judumo paslaugų teikėjų nustatomos kainos turi atitikti Reglamento (ES) 2023/1804 5 straipsnio 3 ir 5 dalyse nustatytus reikalavimus.\n\n3. Reglamento (ES) 2023/1804 5 straipsnio 6 dalyje nustatytą stebėseną vykdo Taryba energetikos ministro nustatyta tvarka.\n\n4. Viešai prieinamų įkrovimo prieigų operatoriai arba Reglamento (ES) 2023/1804 5 straipsnio 11 dalyje nustatytais atvejais įkrovimo prieigų savininkai, laikydamiesi Reglamento (ES) 2023/1804 5 straipsnio 7, 8, 10 dalyse nustatytų terminų ir reikalavimų, užtikrina prieigų susiejimą skaitmeniniais ryšiais, išmanųjį įkrovimą ir stacionarių įkrovimo kabelių įrengimą.\n\n5. Įkrovimo prieigų operatoriai turi teisę sudaryti elektros tiekimo įkrovimo prieigai sutartis su bet kuriuo pasirinktu nepriklausomu elektros energijos tiekėju, elektros energijos gamintoju pagal dvišales elektros energijos pirkimo–pardavimo sutartis arba su atsinaujinančių išteklių energijos bendrijomis Elektros energetikos įstatymo nustatyta tvarka.\n\n6. Elektros energija iš atsinaujinančių energijos išteklių, patiekta į elektrines transporto priemones per įkrovimo prieigų operatorių valdomas įkrovimo prieigas, energetikos ministro nustatyta tvarka įskaičiuojama į atsinaujinančių energijos išteklių dalies transporto sektoriuje tikslą, užtikrinant, kad į suvartotą energiją iš atsinaujinančių energijos išteklių būtų atsižvelgiama tik vieną kartą.\n\n7. Įkrovimo prieigų operatoriai turi užtikrinti, kad jų valdomos įkrovimo prieigos būtų tinkamai įrengtos ir prižiūrimos visą jų eksploatavimo laikotarpį, vadovaujantis elektros įrenginių įrengimo, eksploatavimo techninę saugą, elektromagnetinį suderinamumą, elektrotechnikos gaminių saugą reglamentuojančiais teisės aktais, ir nekeltų grėsmės šių prieigų naudotojams ir (ar) jų transporto priemonėms.\n\nStraipsnio pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690"
    },
    {
      "provision_ref": "art25",
      "section": "25",
      "title": "25 straipsnis. Viešai prieinamų įkrovimo prieigų informacinė sistema",
      "content": "1. Viešai prieinamų įkrovimo prieigų informacinė sistema yra Valstybinės reikšmės kelių eismo informacinės sistemos modulis.\n\n2. Viešai prieinamų įkrovimo prieigų informacinės sistemos valdytojas ir tvarkytojas, duomenų valdytojas ir tvarkytojas yra Valstybinės reikšmės kelių eismo informacinės sistemos valdytojas ir tvarkytojas, duomenų valdytojas ir tvarkytojas, nustatyti Valstybinės reikšmės kelių eismo informacinės sistemos nuostatuose.\n\n3. Lietuvos Respublikoje veikiančios viešai prieinamos įkrovimo prieigos ir jų operatoriai privalo turėti Viešai prieinamų įkrovimo prieigų informacinės sistemos tvarkytojo suteiktus unikalius identifikacinius kodus ir būti įregistruoti Viešai prieinamų įkrovimo prieigų informacinėje sistemoje šios sistemos tvarkytojo nustatyta tvarka.\n\n4. Už unikalių identifikacinių kodų išdavimą viešai prieinamoms įkrovimo prieigoms ir jų operatoriams, viešai prieinamų įkrovimo prieigų ir jų operatorių teikiamų duomenų tvarkymą ir atvėrimą duomenų naudotojams yra atsakingas Viešai prieinamų įkrovimo prieigų informacinės sistemos tvarkytojas.\n\n5. Už viešai prieinamų įkrovimo prieigų operatorių ir jiems priklausančių prieigų įregistravimą Viešai prieinamų įkrovimo prieigų informacinėje sistemoje atsako įkrovimo prieigos operatorius. Naujai įrengiamų viešai prieinamų įkrovimo prieigų operatoriai per 30 darbo dienų nuo viešai prieinamų įkrovimo prieigų prijungimo prie elektros energijos tinklų dienos turi kreiptis į Viešai prieinamų įkrovimo prieigų informacinės sistemos tvarkytoją dėl unikalių identifikacinių kodų suteikimo ir įregistravimo Viešai prieinamų įkrovimo prieigų informacinėje sistemoje.\n\n6. Unikalūs identifikaciniai kodai viešai prieinamoms įkrovimo prieigoms ir jų operatoriams suteikiami ir šios prieigos įregistruojamos Viešai prieinamų įkrovimo prieigų informacinėje sistemoje, jeigu viešai prieinamos įkrovimo prieigos ir jų operatoriai atitinka šio įstatymo 23 straipsnio 20, 21 dalyse, 24 straipsnio 1, 2, 4, 7 dalyse ir 29 straipsnyje nustatytus reikalavimus.\n\n7. Viešai prieinamų įkrovimo prieigų informacinės sistemos tvarkytojas, gavęs įkrovimo prieigos operatoriaus užpildytą prašymą suteikti unikalų identifikacinį kodą ir įregistruoti viešai prieinamą įkrovimo prieigą Viešai prieinamų įkrovimo prieigų informacinėje sistemoje, sprendimą dėl unikalaus identifikacinio kodo suteikimo arba atsisakymo jį suteikti priima per 3 darbo dienas.\n\n8. Jeigu Viešai prieinamų įkrovimo prieigų informacinės sistemos tvarkytojas įkrovimo prieigų operatoriui nepateikia motyvuoto atsisakymo išduoti unikalius identifikacinius kodus per 3 darbo dienas nuo prašymo gavimo dienos, laikoma, kad įkrovimo prieigų operatorius gali teikti įkrovimo paslaugas elektrinėms kelių transporto priemonėms.\n\n9. Per 30 darbo dienų nuo Viešai prieinamų įkrovimo prieigų informacinės sistemos tvarkytojo sprendimo patenkinti įkrovimo prieigų operatoriaus prašymą priėmimo dienos įkrovimo prieigų operatorius turi su Viešai prieinamų įkrovimo prieigų informacinės sistemos tvarkytoju pasirašyti duomenų teikimo sutartį dėl viešai prieinamų įkrovimo prieigų statinių duomenų ir, kai sudaryta galimybė perduoti įkrovimo stotelės duomenis, viešai prieinamų įkrovimo prieigų dinaminių duomenų teikimo. Šioje sutartyje turi būti nustatyti tokių duomenų teikimo terminai, techninės sąlygos, už duomenų apdorojimą atsakingi asmenys. Jeigu įkrovimo prieigos operatorius per nustatytą terminą duomenų teikimo sutarties nepasirašo, Viešai prieinamų įkrovimo prieigų informacinės sistemos tvarkytojas sustabdo viešai prieinamos įkrovimo prieigos ir operatoriaus unikalių identifikacinių kodų galiojimą tol, kol duomenų teikimo sutartis bus pasirašyta, bet ne ilgesniam kaip 15 darbo dienų terminui. Jeigu per nustatytą terminą duomenų teikimo sutartis nepasirašoma, viešai prieinamos įkrovimo prieigos ir operatoriaus unikalūs identifikaciniai kodai panaikinami, šios prieigos išregistruojamos iš Viešai prieinamų įkrovimo prieigų informacinės sistemos ir apie tai Viešai prieinamų įkrovimo prieigų informacinės sistemos tvarkytojas per 3 darbo dienas informuoja įkrovimo prieigos operatorių.\n\n10. Įkrovimo prieigų operatoriai privalo neatlygintinai užtikrinti viešai prieinamų įkrovimo prieigų statinių ir dinaminių duomenų, nurodytų Reglamento (ES) 2023/1804 20 straipsnio 2 dalyje, pateikimą Viešai prieinamų įkrovimo prieigų informacinei sistemai šios informacinės sistemos tvarkytojo nustatyta tvarka pagal atvirąjį įkrovimo prieigų protokolą arba pagal kitą su juo suderinamą protokolą, o Viešai prieinamų įkrovimo prieigų informacinės sistemos tvarkytojas turi užtikrinti, kad Viešai prieinamų įkrovimo prieigų informacinė sistema priimtų įkrovimo prieigų operatorių teikiamus viešai prieinamų įkrovimo prieigų statinius ir dinaminius duomenis ir kad jie būtų skelbiami viešai, laikantis Reglamento (ES) 2023/1804 20 straipsnio 2 dalyje nustatyto termino ir reikalavimų.\n\n11. Unikalūs identifikaciniai kodai viešai prieinamoms įkrovimo prieigoms ir jų operatoriams yra suteikiami neribotam laikui, išskyrus atvejus, nurodytus šio straipsnio 12 ir 13 dalyse.\n\n12. Viešai prieinamų įkrovimo prieigų informacinės sistemos tvarkytojas privalo ne rečiau kaip kartą per 3 mėnesius įvertinti, ar įkrovimo prieigos operatorius laikosi duomenų teikimo sutarties sąlygų. Jeigu Viešai prieinamų įkrovimo prieigų informacinės sistemos tvarkytojas nustato, kad įkrovimo prieigos operatorius nesilaiko duomenų teikimo sutarties sąlygų, jis įspėja įkrovimo prieigos operatorių, nurodydamas 15 darbo dienų terminą nurodytiems trūkumams pašalinti. Šis terminas skaičiuojamas nuo įspėjimo pateikimo operatoriui dienos. Jeigu per nustatytą terminą trūkumai nepašalinami, Viešai prieinamų įkrovimo prieigų informacinės sistemos tvarkytojas sustabdo viešai prieinamos įkrovimo prieigos ir jos operatoriaus unikalių identifikacinių kodų galiojimą tol, kol trūkumai bus pašalinti, bet ne ilgesniam kaip 3 mėnesių terminui. Jeigu per šį terminą trūkumai nepašalinami, viešai prieinamos įkrovimo prieigos ir jos operatoriaus unikalūs identifikaciniai kodai panaikinami, ši prieiga išregistruojama iš Viešai prieinamų įkrovimo prieigų informacinės sistemos ir apie tai Viešai prieinamų įkrovimo prieigų informacinės sistemos tvarkytojas per 3 darbo dienas informuoja įkrovimo prieigos operatorių.\n\n13. Viešai prieinamos įkrovimo prieigos ir jos operatoriaus unikalūs identifikaciniai kodai panaikinami ir ši prieiga išregistruojama iš Viešai prieinamų įkrovimo prieigų informacinės sistemos taip pat šiais atvejais:\n\n1) įkrovimo prieigos operatoriaus prašymu;\n\n2) mirus fiziniam asmeniui arba pasibaigus juridiniam asmeniui, kitai organizacijai ar jų padaliniams, teikusiems elektrinių kelių transporto priemonių įkrovimo paslaugas;\n\n3) kai Viešai prieinamų įkrovimo prieigų informacinės sistemos tvarkytojas, remdamasis Viešai prieinamų įkrovimo prieigų informacinės sistemos duomenimis, nustato, kad įkrovimo prieigos operatorius per 6 mėnesius nuo unikalaus identifikacinio kodo suteikimo dienos nepradėjo teikti arba per paskutinius 6 mėnesius neteikia įkrovimo paslaugos, arba viešai prieinamos įkrovimo prieigos duomenys Viešai prieinamų įkrovimo prieigų informacinės sistemos tvarkytojui neteikiami ilgiau kaip 3 mėnesius;\n\n4) kai Viešai prieinamų įkrovimo prieigų informacinės sistemos tvarkytojas gauna informaciją, kad viešai prieinama įkrovimo prieiga neatitinka šio straipsnio 6 dalyje nurodytų reikalavimų.\n\n14. Viešai prieinamų įkrovimo prieigų informacinės sistemos tvarkytojas užtikrina, kad Viešai prieinamų įkrovimo prieigų informacinės sistemos duomenys būtų atvirai ir nediskriminuojamai prieinami visiems duomenų naudotojams taip, kaip nustatyta Reglamento (ES) 2023/1804 20 straipsnio 4 dalyje.\n\n15. Viešai prieinamų įkrovimo prieigų informacinės sistemos tvarkytojas registruoja, kaupia ir tvarko duomenis Viešai prieinamų įkrovimo prieigų informacinėje sistemoje ir užtikrina, kad Viešai prieinamų įkrovimo prieigų informacinės sistemos duomenys būtų atviri visiems jos naudotojams, kad asmens duomenys būtų tvarkomi viešosioms ir (ar) administracinėms paslaugoms teikti, nepažeidžiant 2016 m. balandžio 27 d. Europos Parlamento ir Tarybos reglamento (ES) 2016/679 dėl fizinių asmenų apsaugos tvarkant asmens duomenis ir dėl laisvo tokių duomenų judėjimo ir kuriuo panaikinama Direktyva 95/46/EB (Bendrojo duomenų apsaugos reglamento) nuostatų.\n\n16. Viešai prieinamų įkrovimo prieigų informacinės sistemos tvarkytojas privalo užtikrinti, kad Viešai prieinamų įkrovimo prieigų informacinėje sistemoje būtų skelbiamos ataskaitos apie viešai prieinamoms įkrovimo prieigoms ir jų operatoriams suteiktus unikalius identifikacinius kodus ir viešai prieinamų įkrovimo prieigų statinius ir dinaminius duomenis susisiekimo ministro nustatyta tvarka.\n\nStraipsnio pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690"
    },
    {
      "provision_ref": "art26",
      "section": "26",
      "title": "26 straipsnis. Biodujų naudojimas ir tiekimas transportui",
      "content": "1. Biodujos į transporto priemones tiekiamos tiesiogiai per degalų – suslėgtų gamtinių dujų ir (ar) suskystinto metano – pildymo punktus arba per suslėgtų gamtinių dujų pildymo punktus ir (ar) suskystinto metano pildymo punktus, panaudojant atsinaujinančių energijos išteklių kilmės garantijas, kaip tai nustatyta Atsinaujinančių išteklių energetikos įstatyme.\nStraipsnio dalies pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n2. Degalų – suslėgtų gamtinių dujų – pildymo punktai prijungiami prie gamtinių dujų perdavimo ar skirstymo sistemų vadovaujantis Gamtinių dujų įstatymo ir jo įgyvendinamųjų teisės aktų nustatyta tvarka ir sąlygomis.\nStraipsnio dalies pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n3. Biodujų ir gamtinių dujų mišiniai, tiekiami šio straipsnio 1 dalyje nustatytais būdais, privalo atitikti energetikos ministro nustatytus gamtinių dujų kokybės reikalavimus.\n\n4. Nauji biodujų gamybos įrenginiai prijungiami prie gamtinių dujų sistemų vadovaujantis energetikos ministro nustatyta tvarka."
    },
    {
      "provision_ref": "art27",
      "section": "27",
      "title": "27 straipsnis. Dujinių degalų naudojimo ir pildymo infrastruktūros plėtra",
      "content": "1. Visų kategorijų gamtinėmis dujomis varomų transporto priemonių įsigijimas skatinamas Vyriausybės nustatyta tvarka ir tik jeigu kartu su gamtinėmis dujomis sunaudojama biodujų ir (ar) nebiologinės kilmės dujinių degalų iš atsinaujinančių energijos išteklių dalis yra ne mažesnė kaip 10 procentų.\n\n2. Siekiama, kad suminė biodujų ir nebiologinės kilmės dujinių degalų iš atsinaujinančių energijos išteklių dalis, palyginti su galutiniu transporto sektoriaus energijos suvartojimu, sudarytų ne mažiau kaip 5,2 procento 2030 metais.\n\n3. Planuojant dujinių degalų infrastruktūros plėtrą, turi būti užtikrinami šie minimalūs reikalavimai:\n\n1) atstumas tarp degalų – suslėgtų gamtinių dujų – pildymo punktų turėtų būti ne didesnis kaip 100 km, o viešai prieinamų suslėgtų gamtinių dujų pildymo punktų iki 2025 m. gruodžio 31 d. būtų ne mažiau kaip 15 vienetų, o iki 2030 m. gruodžio 31 d. – ne mažiau kaip 30 vienetų;\n\n2) iki Reglamento (ES) 2023/1804 8 straipsnyje nurodyto termino TEN-T pagrindiniam tinklui priklausančiuose Lietuvos keliuose turi būti įrengtas degalų – suskystinto metano – pildymo punktų skaičius, atsižvelgiant į Reglamento (ES) 2023/1804 8 straipsnyje nustatytas išimtis;\n\n3) šalia valstybinės reikšmės kelių, priklausančių TEN-T pagrindiniam tinklui, arba ne didesniu kaip 10 km atstumu nuo artimiausio išvažiavimo iš TEN-T kelio, Reglamento (ES) 2024/1679 II priede nustatytuose miestų transporto mazguose turi būti įrengtas minimalus viešai prieinamų degalų – vandenilio – pildymo punktų skaičius laikantis Reglamento (ES) 2023/1804 6 straipsnio 1–4 dalyse nustatytų terminų, reikalavimų ir išimčių;\n\n4) TEN-T pagrindiniam tinklui priklausančių Lietuvos jūrų uostų valdytojai privalo įrengti suskystinto metano pildymo infrastruktūrą, skirtą jūrų laivams, laikydamiesi Reglamento (ES) 2023/1804 11 straipsnio 1 ir 2 dalyse nustatytų terminų ir šio reglamento 11 straipsnyje nustatytų reikalavimų, kad laivai galėtų judėti pagrindiniame TEN-T tinkle.\n\n4. Tikslus ir priemones, kuriomis būtų užtikrinama degalų – vandenilio – pildymo punktų plėtra, vadovaujantis šio straipsnio 3 dalimi, ir skatinamas vandeniliu varomų transporto priemonių naudojimas Lietuvoje, nustato susisiekimo ministras.\n\n5. Degalų – suslėgtų gamtinių dujų, suskystinto metano, vandenilio – pildymo punktų operatoriai iki kiekvienų kalendorinių metų vasario 1 dienos Susisiekimo ministerijai teikia informaciją apie Lietuvos Respublikoje įrengtą ir planuojamą įrengti dujinių degalų pildymo infrastruktūrą.\n\n6. Degalų – vandenilio – pildymo punktų operatoriai viešai prieinamuose vandenilio pildymo punktuose:\n\n1) privalo sudaryti ad hoc degalų – vandenilio – pildymo galimybę Reglamento (ES) 2023/1804 7 straipsnio 1 dalyje nustatytais terminais pagal šio reglamento 7 straipsnio 1 dalyje nustatytus reikalavimus;\n\n2) privalo užtikrinti, kad pateikiama ad hoc kaina ir informacija apie kainą atitinka Reglamento (ES) 2023/1804 7 straipsnio 2 ir 3 dalyse nustatytus reikalavimus;\n\n3) gali teikti vandenilio pildymo paslaugas pagal sutartį, atsižvelgdami į Reglamento (ES) 2023/1804 7 straipsnio 4 dalyje nustatytus reikalavimus.\n\nStraipsnio pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690"
    },
    {
      "provision_ref": "art28",
      "section": "28",
      "title": "28 straipsnis. Kitos alternatyviųjų degalų naudojimą reglamentuojančios nuostatos",
      "content": "1. Nuo 2029 m. sausio 1 d. viešojo keleivių vežimo keliais transporto priemonės, įskaitant taksi ir pavėžėjimo paslaugas teikiančių asmenų transporto priemones, turi naudoti alternatyviuosius degalus. Licencijų vežti keleivius, kuriomis suteikiama teisė vežti keleivius už atlygį autobusais tarptautiniais maršrutais ir Lietuvos Respublikos teritorijoje, leidimų vykdyti keleivių vežimo už atlygį lengvaisiais automobiliais taksi veiklą ir Lietuvos Respublikoje išduodamų leidimų vykdyti keleivių vežimo už atlygį lengvaisiais automobiliais pagal užsakymą veiklą išdavimo, šių licencijų ir leidimų galiojimo sustabdymo, galiojimo sustabdymo panaikinimo ir galiojimo panaikinimo reikalavimai nustatyti Lietuvos Respublikos kelių transporto kodekse.\nStraipsnio dalies pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n2. Savivaldybių administracijos organizuoja infrastruktūros, reikalingos degalus iš atsinaujinančių energijos išteklių naudojančių transporto priemonių plėtrai, kūrimą, vadovaudamosi atsinaujinančių energijos išteklių naudojimo ir darnaus judumo miestuose planais.\nStraipsnio dalies pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n3. Taikant finansines priemones alternatyviaisiais degalais varomoms sunkiosioms, N3 kategorijos transporto priemonėms, taip pat žemės ūkyje naudojamoms transporto priemonėms, turi būti atsižvelgiama į jų potencialą siekiant transporto sektoriaus taršos mažinimo.\n\n4. Kiekvienos alternatyviaisiais degalais arba jų mišiniais ar deriniais varomos transporto priemonės techniniame pase turi būti nurodyta, kokius degalus, jų mišinius ar degalų derinius naudoja transporto priemonė, ar transporto priemonėje yra sumontuotas vidaus degimo variklis.\n\n5. Jeigu transporto priemonė yra hibridinė ir kartu su elektros energija naudoja kitos rūšies degalus, transporto priemonės techniniame pase turi būti nurodyta, ar transporto priemonė yra įkraunama iš išorės, ar naudoja kitokį elektros energijos ir degalų derinimo būdą.\n\n6. Jeigu transporto priemonė yra varoma dujomis ar dujiniais mišiniais, turi būti nurodyta, kokiomis dujomis ar jų mišiniais transporto priemonė yra varoma: naftos dujomis, suslėgtomis gamtinėmis dujomis, suskystintomis gamtinėmis dujomis ar vandenilio dujomis ir jų mišiniais.\n\n7. Už motorinių transporto priemonių registravimą atsakinga institucija ar įstaiga viešai skelbia informaciją apie Lietuvos Respublikoje įregistruotas ar perregistruotas transporto priemones, atsižvelgdama į šio straipsnio 4, 5 ir 6 dalyse įtvirtintas nuostatas.\n\n8. Elektrinių transporto priemonių įkrovimo, kelių transporto priemonių pildymo vandeniliu ir metanu, elektros tiekimo į jūrų ir vidaus vandenų transporto priemones, vandenilio, metanolio ir amoniako bunkeriavimo, jūrų ir vidaus vandenų transportui skirtiems degalų – suskystinto metano – pildymo punktų, degalų etikečių, elektrinių transporto priemonių maitinimo šaltinio etikečių, alternatyviųjų degalų vieneto kainų palyginimo metodikos, geležinkelių transportui skirtų elektros įkrovimo stotelių ir vandenilio pildymo įrenginių bendrosios techninės specifikacijos nustatytos Reglamento (ES) 2023/1804 II priede.\nPapildyta straipsnio dalimi:\nNr. XV-113, 2025-01-14, paskelbta TAR 2025-01-21, i. k. 2025-00690"
    },
    {
      "provision_ref": "art29",
      "section": "29",
      "title": "29 straipsnis. Alternatyviųjų degalų infrastruktūros prieinamumas",
      "content": "1. Planuojant, projektuojant ir įrengiant viešai prieinamą alternatyviųjų degalų infrastruktūrą, turi būti vadovaujamasi Lietuvos Respublikos statybos įstatymu, normatyviniais statybos techniniais dokumentais, normatyviniais statinio saugos ir paskirties dokumentais ir susisiekimo ministro ir aplinkos ministro tvirtinamais viešai prieinamų įkrovimo prieigų pritaikymo jomis naudotis visoms visuomenės grupėms ir asmenims reikalavimais.\n\n2. Įgyvendindami Reglamento (ES) 2023/1804 5 straipsnio 9 dalies nuostatas, įkrovimo prieigų operatoriai ir degalų pildymo punktų operatoriai privalo įrengti tinkamą ženklinimą.\n\nStraipsnio pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\nŠEŠTASIS SKIRSNIS\nDARNAUS JUDUMO FONDAS"
    },
    {
      "provision_ref": "art30",
      "section": "30",
      "title": "30 straipsnis. Darnaus judumo fondas",
      "content": "1. Darnaus judumo fondas (toliau – Fondas) sudaromas siekiant tikslingai ir nepertraukiamai, ne trumpiau kaip iki 2030 metų, finansuoti alternatyviųjų degalų ir juos naudojančių transporto priemonių infrastruktūros įsigijimą, naudojimą, įrengimą, modernizavimą ir (ar) plėtrą, taip pat finansuoti vidaus degimo varikliais varomų transporto priemonių, išskyrus visai netaršias ir netaršias transporto priemones, ribojimą.\n\n2. Į Fondą gali būti skiriamos lėšos, surenkamos iš motorinių transporto priemonių registracijos mokesčio, Europos Sąjungos paramos fondų, savanoriškų užsienio valstybių lėšų, skirtų atsinaujinančių išteklių naudojimui transporto sektoriuje skatinti, ir valstybės biudžeto asignavimų.\n\n3. Fondas administruojamas pagal šį įstatymą ir kitus teisės aktus, nustatančius valstybės biudžeto lėšų naudojimo principus ir tvarką, ir Vyriausybės patvirtintus Fondo nuostatus. Fondą administruoja Susisiekimo ministerija arba jos įgaliota institucija. Fondo lėšos laikomos atskiroje Susisiekimo ministerijos arba jos įgaliotos institucijos banko sąskaitoje ir įtraukiamos į apskaitą pagal atskirą priemonę.\n\n4. Fondo lėšos skiriamos miestų darnaus judumo plano priemonėms finansuoti, alternatyviaisiais degalais varomų transporto priemonių naudojimui skatinti, alternatyviųjų degalų ir transporto infrastruktūros kūrimui ir plėtrai, vidaus degimo varikliais varomų transporto priemonių ribojimams miestuose įrengti, vidaus degimo varikliais varomoms transporto priemonėms perdaryti į alternatyviaisiais degalais varomas transporto priemones, aplinkos oro taršos mažinimo priemonių įgyvendinimui finansuoti, visuomenės informavimo, švietimo priemonėms įgyvendinti ir priemonių, susijusių su darnaus judumo plėtra, įgyvendinimui finansuoti Fondo nuostatuose nustatyta tvarka.\n\n5. Sprendimus dėl Fondo strateginių programų krypčių ir lėšų tam tikroms Fondo veiklos kryptims skyrimo Fondo nuostatuose nustatyta tvarka priima Fondo taryba. Fondo tarybą sudaro septyni nariai. Fondo tarybos institucinę sudėtį susisiekimo ministro teikimu trejiems metams tvirtina Vyriausybė. Fondo tarybos personalinę sudėtį tvirtina susisiekimo ministras. Fondo tarybos kadencijos terminas yra treji metai. Fondo tarybos nariu gali būti skiriamas Lietuvos Respublikos valstybės tarnybos įstatyme nustatytus nepriekaištingos reputacijos reikalavimus atitinkantis asmuo.\n\n6. Fondo tarybos sudarymo tvarka, reikalavimai, kuriuos turi atitikti asmuo, siūlomas eiti Fondo tarybos nario ir (ar) pirmininko pareigas, nustatomi Fondo nuostatuose.\n\nSEPTINTASIS SKIRSNIS\nINFORMAVIMAS IR ŠVIETIMAS"
    },
    {
      "provision_ref": "art31",
      "section": "31",
      "title": "31 straipsnis. Informacijos sklaida ir švietimas",
      "content": "1. Energetikos ministerija, Susisiekimo ministerija, Aplinkos ministerija ir savivaldybių administracijos pagal kompetenciją rengia ir įgyvendina visuomenės informavimo ir sąmoningumo ugdymo priemones, teikia konsultacijas ir skatina naudoti alternatyviųjų degalų ir juos naudojančių transporto priemonių infrastruktūrą, ne rečiau kaip kartą per metus savo interneto svetainėse skelbia informaciją apie alternatyviųjų degalų ir juos naudojančių transporto priemonių infrastruktūros plėtrą, naudojimo galimybes ir naudą.\nStraipsnio dalies pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n2. Mažmeninės prekybos degalais vietose degalinių operatoriai energetikos ministro nustatyta tvarka turi skelbti ir ne rečiau kaip kartą per metus atnaujinti alternatyviųjų degalų kainų palyginamąją informaciją. Ši informacija turi būti neklaidinanti.\n\n3. Agentūra yra atsakinga už palyginamųjų alternatyviųjų degalų kainų apskaičiavimą ir paskelbimą savo interneto svetainėje.\n\n4. Agentūra palyginamąsias alternatyviųjų degalų kainas apskaičiuoja remdamasi energetikos ministro nustatyta metodika, kuri grindžiama kainomis, išreikštomis eurais šimtui kilometrų, taip pat atsižvelgdama į atskirų lengvųjų automobilių modelių, varomų skirtingų rūšių degalais, masę, galią ir degalų sąnaudas.\n\n5. Siekiant formuoti visuomenės elgseną, keisti jos įpročius ir skatinti pereiti prie alternatyviaisiais degalais varomų netaršių transporto priemonių, vykdomas visuomenės švietimas ir susijusios informacijos viešinimo kampanijos:\n\n1) į pagrindinio, vidurinio ir profesinio ugdymo švietimo programas integruojamas pamokų ar paskaitų kursas, už kurių įgyvendinimą atsakinga Švietimo, mokslo ir sporto ministerija;\n\n2) mokymai valstybės ir savivaldybių įstaigose, už kurių įgyvendinimą atsakingi valstybės ir savivaldybių įstaigų administracijų vadovai;\n\n3) savivaldybių administracijų organizuojamos socialinės kampanijos, už kurių įgyvendinimą atsakingi savivaldybių administracijų vadovai;\nStraipsnio punkto pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n4) socialinės kampanijos vidutinėse ir didelėse įmonėse, už kurių įgyvendinimą atsakingi vidutinių ir didelių įmonių vadovai.\n\n6. Visuomenės švietimas ir susijusios informacijos viešinimas turi apimti informaciją apie iškastinio naftos kuro naudojimo daromą žalą žmonių sveikatai ir aplinkai.\n\nAŠTUNTASIS SKIRSNIS\nATSAKOMYBĖ UŽ PAŽEIDIMUS VYKDANT REGULIUOJAMĄJĄ VEIKLĄ IR ATSAKOMYBĖS TAIKYMO TVARKA"
    },
    {
      "provision_ref": "art32",
      "section": "32",
      "title": "32 straipsnis. Atsakomybė už pažeidimus vykdant reguliuojamąją veiklą",
      "content": "1. Taryba degalų tiekėjams ir (ar) transporto sektoriaus gamtinių dujų tiekėjams už pažeidimus vykdant reguliuojamąją veiklą Tarybos nustatyta tvarka skiria šias sankcijas:\n\n1) už įpareigojimų ir reikalavimų, nustatytų šio įstatymo 16 straipsnio 1 ir 3 dalyse, nevykdymą skiria baudą, kurios dydis yra lygus neįvykdytai įpareigojimo daliai, išreikštai energine verte (megadžauliais), padauginus ją iš keturių euro centų;\n\n2) už patikrinimų, nurodytų šio įstatymo 19 straipsnio 1 dalyje, metu nustatytus pažeidimus skiria baudą nuo vieno tūkstančio eurų iki vieno milijono eurų;\n\n3) už Tarybos teisėtų įpareigojimų (nurodymų) nevykdymą arba vykdymą ne nustatytu terminu skiria įspėjimą arba baudą iki penkių tūkstančių eurų.\n\n2. Tarnyba degalų tiekėjams, transporto sektoriaus gamtinių dujų tiekėjams ir subjektams, vykdantiems mažmeninės prekybos degalais veiklą, už pažeidimus vykdant reguliuojamąją veiklą Tarnybos nustatyta tvarka skiria šias sankcijas:\n\n1) už reikalavimų, nustatytų šio įstatymo 16 straipsnio 6 dalyje, nevykdymą skiria baudą nuo vieno tūkstančio eurų iki vieno milijono eurų;\n\n2) už Tarnybos teisėtų įpareigojimų (nurodymų) nevykdymą arba vykdymą ne nustatytu terminu skiria įspėjimą arba baudą iki penkių tūkstančių eurų;\n\n3) už reikalavimų, nustatytų šio įstatymo 31 straipsnio 2 dalyje, nevykdymą skiria įspėjimą arba baudą iki penkių tūkstančių eurų."
    },
    {
      "provision_ref": "art33",
      "section": "33",
      "title": "33 straipsnis. Atsakomybės už pažeidimus vykdant reguliuojamąją veiklą taikymo tvarka",
      "content": "1. Degalų tiekėjams, transporto sektoriaus gamtinių dujų tiekėjams ir subjektams, vykdantiems mažmeninės prekybos degalais veiklą, už pažeidimus, nurodytus šio įstatymo 32 straipsnio 1 dalies 2 ir 3 punktuose ir 2 dalyje, taikant atsakomybę atsižvelgiama į:\n\n1) pažeidimo pavojingumą;\n\n2) pažeidimo trukmę;\n\n3) degalų tiekėjo, transporto sektoriaus gamtinių dujų tiekėjo ar subjekto, vykdančio mažmeninės prekybos degalais veiklą, atsakomybę lengvinančias ar sunkinančias aplinkybes.\n\n2. Atsakomybę lengvinančiomis aplinkybėmis laikoma tai, kad pažeidimą padaręs degalų tiekėjas, transporto sektoriaus gamtinių dujų tiekėjas ar subjektas, vykdantis mažmeninės prekybos degalais veiklą:\n\n1) savo noru užkirto kelią žalingoms pažeidimo pasekmėms;\n\n2) padėjo išaiškinti pažeidimo aplinkybes;\n\n3) nedelsdamas ėmėsi priemonių pažeidimui pašalinti.\n\n3. Atsakomybę sunkinančiomis aplinkybėmis laikoma tai, kad degalų tiekėjas, transporto sektoriaus gamtinių dujų tiekėjas ar subjektas, vykdantis mažmeninės prekybos degalais veiklą:\n\n1) kliudė nustatyti pažeidimo aplinkybes;\n\n2) slėpė padarytą pažeidimą;\n\n3) tęsė pažeidimą, nepaisydamas Tarybos ar Tarnybos nurodymo nutraukti neteisėtą veiklą;\n\n4) padarė pažeidimą, dėl kurio jam per paskutinius 12 mėnesių buvo skirta bauda už šio straipsnio 1 dalies 2 ir 3 punktuose ir 2 dalyje nurodytus pažeidimus.\n\n4. Taryba ar Tarnyba, taikydamos atsakomybę, atsakomybę lengvinančiomis aplinkybėmis gali pripažinti ir kitas šiame įstatyme nenurodytas aplinkybes.\n\n5. Nustatytos baudos dydis, neviršijant šio įstatymo 32 straipsnyje nustatytų ribų, mažinamas, jeigu yra atsakomybę lengvinančių aplinkybių, arba didinamas, jeigu yra atsakomybę sunkinančių aplinkybių. Kai yra atsakomybę lengvinančių ir sunkinančių aplinkybių, baudos dydis nustatomas atsižvelgiant į jų kiekį ir reikšmingumą.\n\n6. Kai Taryba ar Tarnyba svarsto pažeidimą, dalyvauja degalų tiekėjo, transporto sektoriaus gamtinių dujų tiekėjo ar subjekto, vykdančio mažmeninės prekybos degalais veiklą, kuris įtariamas padaręs pažeidimą, vadovas ar jo įgaliotas atstovas, kurie turi teisę susipažinti su bylos medžiaga, būti išklausyti, duoti paaiškinimus, teikti prašymus ir įrodymus. Jeigu šie asmenys nedalyvauja, klausimas dėl atsakomybės skyrimo gali būti išnagrinėtas tik tais atvejais, kai yra duomenų, kad jiems buvo laiku pranešta apie šio klausimo nagrinėjimo vietą ir laiką, ir negautas jų prašymas atidėti klausimo nagrinėjimą. Tuo atveju, kai yra gautas prašymas atidėti klausimo nagrinėjimą, šis klausimas gali būti išnagrinėtas nedalyvaujant asmenims, jeigu Taryba ar Tarnyba, pripažinusi neatvykimo į klausimo nagrinėjimą priežastis nesvarbiomis, atmeta asmens prašymą atidėti klausimo nagrinėjimą.\n\n7. Tarybos ar Tarnybos sprendimas dėl atsakomybės skyrimo už pažeidimus, nurodytus šio įstatymo 32 straipsnio 1 dalies 2 ir 3 punktuose ir 2 dalyje, skyrimo turi būti priimtas ne vėliau kaip per 6 mėnesius, o dėl pažeidimo, nurodyto šio įstatymo 32 straipsnio 1 dalies 1 punkte, ne vėliau kaip per 3 mėnesius nuo pažeidimo nustatymo dienos.\n\n8. Sankcijų, nurodytų šio įstatymo 32 straipsnio 1 dalies 2 ir 3 punktuose, skyrimas neatleidžia nuo įpareigojimų, nustatytų šio įstatymo 16 straipsnio 1 ir 3 dalyse, vykdymo.\n\n9. Tarybos ar Tarnybos paskirta bauda į valstybės biudžetą sumokama ne vėliau kaip per 30 kalendorinių dienų nuo nutarimo įsigaliojimo dienos, o apskundus nutarimą – ne vėliau kaip per 30 kalendorinių dienų nuo teismo sprendimo, kuriuo atmestas skundas, įsiteisėjimo dienos.\n\n10. Tarybos ar Tarnybos sprendimas dėl baudos skyrimo per 30 kalendorinių dienų nuo sprendimo priėmimo dienos gali būti skundžiamas teismui Administracinių bylų teisenos įstatymo nustatyta tvarka. Jeigu Tarybos ar Tarnybos sprendimas įstatymų nustatyta tvarka nebuvo apskųstas teismui, jis įsigalioja po 30 kalendorinių dienų nuo jo priėmimo dienos.\n\n11. Tarybos ar Tarnybos sprendimas, kuriuo skiriama bauda, yra vykdomasis dokumentas, vykdomas Lietuvos Respublikos civilinio proceso kodekso nustatyta tvarka. Tarybos ar Tarnybos sprendimo dėl baudos skyrimo apskundimas nesustabdo šio sprendimo vykdymo, jeigu teismas nenusprendžia kitaip.\n\n12. Tarybos ar Tarnybos sprendimo, kuriuo skiriama bauda, nuorašas asmeniui išsiunčiamas ne vėliau kaip per 3 darbo dienas nuo šio sprendimo priėmimo dienos.\n\n13. Taryba ir Tarnyba, vadovaudamosi šio straipsnio nuostatomis, patvirtina baudų skyrimo taisykles.\n\n14. Lėšos, gautos už šio įstatymo 32 straipsnyje nustatytus pažeidimus, skiriamos atsinaujinančių energijos išteklių transporto sektoriuje naudojimui skatinti.\n\nDEVINTASIS SKIRSNIS\nBAIGIAMOSIOS NUOSTATOS"
    },
    {
      "provision_ref": "art34",
      "section": "34",
      "title": "34 straipsnis. Ataskaitų teikimas",
      "content": "1. Susisiekimo ministerija, įgyvendindama Reglamento (ES) 2023/1804 14 straipsnio nuostatas, ne vėliau kaip iki 2025 m. gruodžio 31 d. parengia transporto sektoriuje naudojamų alternatyviųjų degalų rinkai plėtoti ir atitinkamai infrastruktūrai diegti skirtos nacionalinės politikos sistemos (toliau – nacionalinė politikos sistema) projektą ir, Vyriausybei pritarus, galutinę nacionalinę politikos sistemą pateikia Europos Komisijai. Įgyvendindama Reglamento (ES) 2023/1804 15 straipsnio 1 ir 2 dalių nuostatas, ne vėliau kaip iki 2027 m. gruodžio 31 d., o vėliau kas 2 metus parengia ir pateikia Europos Komisijai nacionalinės politikos sistemos pažangos ataskaitą.\n\n2. Įgyvendindama Reglamento (ES) 2023/1804 18 straipsnio 1 dalies nuostatas, Susisiekimo ministerija ne vėliau kaip iki 2025 m. kovo 31 d., o vėliau kasmet teikia Europos Komisijai pažangos stebėjimo ataskaitą.\n\n3. Susisiekimo ministro nustatyta tvarka jo nurodyti subjektai teikia Susisiekimo ministerijai informaciją, reikalingą šio straipsnio 1 ir 2 dalyse nurodytoms ataskaitoms parengti.\n\n4. Ne vėliau kaip 2026 m. balandžio 18 d., o po to kas 5 metus Viešųjų pirkimų tarnyba pateikia Europos Komisijai 2009 m. balandžio 23 d. Europos Parlamento ir Tarybos direktyvos 2009/33/EB dėl skatinimo naudoti netaršias kelių transporto priemones ir taip remti mažataršį judumą su visais pakeitimais įgyvendinimo ataskaitą. Šiose ataskaitose pateikiama informacija apie priemones, kurių buvo imtasi siekiant įgyvendinti Direktyvą 2009/33/EB, apie įgyvendinimo veiklą ateityje, taip pat kita informacija, kurią Viešųjų pirkimų tarnyba laiko svarbia. Į šias ataskaitas taip pat įtraukiamas transporto priemonių, kurioms taikomos šio įstatymo 15 straipsnio 1 dalyje nurodytos sutartys, skaičius ir kategorijos.\n\nStraipsnio pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690"
    },
    {
      "provision_ref": "art35",
      "section": "35",
      "title": "35 straipsnis. Įstatymo įsigaliojimas, taikymas ir įgyvendinimas",
      "content": "1. Šis įstatymas, išskyrus 30, 31, 32 straipsnius ir šio straipsnio 14 dalį, įsigalioja 2021 m. liepos 1 d.\n\n2. Šio įstatymo 30, 31 ir 32 straipsniai įsigalioja 2022 m. sausio 1 d.\n\n3. Degalų tiekėjai, įsigaliojus šiam įstatymui, turi užsiregistruoti DAEI apskaitos vienetų sistemoje iki 2021 m. gruodžio 31 d., o gamtinių dujų transporto sektoriui tiekėjai – iki 2024 m. gruodžio 31 d.\n\n4. Nustatant, kokią bendro galutinio transporto sektoriaus energijos suvartojimo balanso dalį turi sudaryti atitinkamais kalendoriniais metais Lietuvos Respublikoje sunaudotų biodegalų ir degalų kiekiai, remiamasi Valstybės duomenų agentūros Oficialiosios statistikos portale skelbiama informacija.\nStraipsnio dalies pakeitimai:\nNr. XIV-2668, 2024-05-21, paskelbta TAR 2024-05-30, i. k. 2024-09708\n\n5. Šio įstatymo 20 straipsnio 8 dalies, 22 straipsnio 2 dalies ir 28 straipsnio 1 dalies nuostatos įsigalioja 2024 m. liepos 1 d.\nStraipsnio dalies pakeitimai:\nNr. XIV-2668, 2024-05-21, paskelbta TAR 2024-05-30, i. k. 2024-09708\n\n6. Savivaldybių tarybos arba jų įgaliota institucija ne vėliau kaip iki 2025 m. kovo 1 d. šio įstatymo 23 straipsnio 13 dalyje nustatyta tvarka patvirtina arba atnaujina savivaldybės teritorijoje esančiuose vietinės reikšmės keliuose iki 2030 metų numatomų įrengti viešai prieinamų įkrovimo prieigų planus.\nStraipsnio dalies pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n7. Savivaldybių tarybos ne vėliau kaip iki 2025 m. sausio 1 d. nustato šio įstatymo 23 straipsnio 17 dalyje nustatyta tvarka mažos taršos zonas miestuose.\nStraipsnio dalies pakeitimai:\nNr. XIV-1825, 2023-03-23, paskelbta TAR 2023-03-29, i. k. 2023-05496\nNr. XV-113, 2025-01-14, paskelbta TAR 2025-01-21, i. k. 2025-00690\n\n8. Neteko galios nuo 2025-02-01\nStraipsnio dalies naikinimas:\nNr. XV-113, 2025-01-14, paskelbta TAR 2025-01-21, i. k. 2025-00690\n\n9. Nuo 2023 m. sausio 1 d. įrengiamos naujos įkrovimo prieigos turi būti pritaikytos teikti viešai prieinamų įkrovimo prieigų dinaminius duomenis.\nStraipsnio dalies pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n10. Šio įstatymo 18 straipsnio 1 dalyje nurodytą DAEI apskaitos vienetų sistemą sukuria Energetikos ministerijos nustatyta tvarka paskirta institucija, įstaiga ar įmonė. DAEI apskaitos vienetų sistema turi būti sukurta ir pradėti veikti iki 2021 m. gruodžio 1 d.\n\n11. DAEI apskaitos vienetų sistemos sukūrimo išlaidos įskaičiuojamos į šio įstatymo 18 straipsnio 10 dalyje nurodytas DAEI apskaitos vienetų sistemos administravimo veiklos sąnaudas ir per 5 kalendorinius metus nuo šios sistemos veikimo pradžios padengiamos DAEI apskaitos vienetų dalyvių įmokomis.\n\n12. 2026 m. sausio 1 d. įsigalioja tokia Lietuvos Respublikos alternatyviųjų degalų įstatymo 2 straipsnio 16 dalies redakcija:\n\n„16. Netarši transporto priemonė – M1, M2 arba N1 kategorijos transporto priemonė, kurios išmetamo anglies dioksido (CO2) kiekis yra lygus 0 g/km, arba M3, N2 arba N3 kategorijos transporto priemonė, naudojanti alternatyviuosius degalus, išskyrus skystųjų biodegalų ir degalų mišinius.“.\n\nStraipsnio dalies pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\n13. Vyriausybė iki 2021 m. gruodžio 31 d. patvirtina Fondo nuostatus ir atlieka kitus būtinus veiksmus, kad Fondas būtų įsteigtas 2022 m. sausio 1 d.\n\n14. Vyriausybė, jos įgaliotos institucijos, energetikos ministras, susisiekimo ministras, aplinkos ministras, žemės ūkio ministras, Taryba, savivaldybių institucijos ir kitos institucijos pagal kompetenciją iki 2021 m. birželio 30 d. priima šio įstatymo įgyvendinamuosius teisės aktus, taip pat atlieka veiksmus, būtinus DAEI apskaitos vienetų sistemos valdytojui atrinkti ir paskirti.\n\n15. Neteko galios nuo 2025-02-01\nStraipsnio dalies naikinimas:\nNr. XV-113, 2025-01-14, paskelbta TAR 2025-01-21, i. k. 2025-00690\n\n16. Energetikos ministerija po 2 metų nuo šio įstatymo įsigaliojimo dienos atlieka šio įstatymo teisinio reguliavimo poveikio ex post vertinimą, kuriame nurodomos teigiamos ir neigiamos šiame įstatyme nustatyto teisinio reguliavimo pasekmės ir pasiūlymai dėl šio įstatymo tobulinimo.\n\nSkelbiu šį Lietuvos Respublikos Seimo priimtą įstatymą.\n\nRespublikos Prezidentas                                                                                          Gitanas Nausėda\n\nLietuvos Respublikos\nalternatyviųjų degalų įstatymo\npriedas\n\nĮGYVENDINAMI EUROPOS SĄJUNGOS TEISĖS AKTAI\n\n1. 2018 m. gruodžio 11 d. Europos Parlamento ir Tarybos direktyva (ES) 2018/2001 dėl skatinimo naudoti atsinaujinančiųjų išteklių energiją su paskutiniais pakeitimais, padarytais 2023 m. spalio 18 d. Europos Parlamento ir Tarybos direktyva (ES) 2023/2413.\n\n2. 2019 m. birželio 20 d. Europos Parlamento ir Tarybos reglamentas (ES) 2019/1020 dėl rinkos priežiūros ir gaminių atitikties, kuriuo iš dalies keičiama Direktyva 2004/42/EB ir reglamentai (EB) Nr. 765/2008 ir (ES) Nr. 305/2011, su pakeitimais, padarytais 2023 m. liepos 12 d. Europos Parlamento ir Tarybos reglamentu (ES) 2023/1542.\n\n3. 2019 m. birželio 20 d. Europos Parlamento ir Tarybos direktyva (ES) 2019/1161, kuria iš dalies keičiama Direktyva 2009/33/EB dėl skatinimo naudoti netaršias ir efektyviai energiją vartojančias kelių transporto priemones.\n\n4. 2023 m. rugsėjo 13 d. Europos Parlamento ir Tarybos reglamentas (ES) 2023/1804 dėl alternatyviųjų degalų infrastruktūros diegimo, kuriuo panaikinama Direktyva 2014/94/ES.ׅ\n\n___________________\n\nPriedo pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690"
    }
  ],
  "definitions": [
    {
      "term": "Alternatyviųjų degalų ir juos naudojančių transporto priemonių infrastruktūra",
      "definition": "alternatyviuosius degalus naudojančios transporto priemonės ir alternatyviesiems degalams tiekti į transporto priemones naudojami degalų pildymo punktai ir įkrovimo prieigos.",
      "source_provision": "art2"
    },
    {
      "term": "Biodegalai",
      "definition": "iš biomasės gaminami skystieji arba dujiniai transporto degalai, išskyrus biodegalus, sertifikuotus kaip pagamintus iš žaliavų, dėl kurių kyla didelė netiesioginio žemės naudojimo keitimo rizika ir kurių auginimo teritorija reikšmingai plečiama į žemės, kurioje yra didelių anglies sankaupų, plotus.",
      "source_provision": "art2"
    },
    {
      "term": "Degalai iš atsinaujinančių energijos išteklių (toliau",
      "definition": "DAEI) – degalai, gaminami iš atsinaujinančių energijos išteklių, ir energijos šaltiniai, kuriais transporto sektoriuje galima pakeisti naftos degalus: biodegalai, biodujos, elektros energija ir iš atsinaujinančių energijos išteklių pagamintas nebiologinės kilmės kuras.",
      "source_provision": "art2"
    },
    {
      "term": "Degalų ir biodegalų mišinys",
      "definition": "benzino ar dyzelino ir vienos ar kelių rūšių biodegalų mišinys.",
      "source_provision": "art2"
    },
    {
      "term": "Degalų iš atsinaujinančių energijos išteklių apskaitos vienetas (toliau",
      "definition": "DAEI apskaitos vienetas) – apskaitos vienetas, kuris Degalų iš atsinaujinančių energijos išteklių apskaitos vienetų sistemoje skiriamas už vidaus rinkoje parduotus degalus iš atsinaujinančių energijos išteklių ir (ar) už elektros energiją iš atsinaujinančių energijos išteklių, patiektą į transporto priemones, ir naudojamas degalų ir transporto sektoriaus gamtinių dujų tiekėjų įpareigojimų įvykdymui vertinti.\nStraipsnio dalies pakeitimai:\nNr. XV-123, 2025-03-13, paskelbta TAR 2025-03-18, i. k. 2025-04417",
      "source_provision": "art2"
    },
    {
      "term": "Degalų iš atsinaujinančių energijos išteklių apskaitos vienetų sistema (toliau",
      "definition": "DAEI apskaitos vienetų sistema) – Lietuvos Respublikos energetikos ministerijos paskirtos įstaigos ar įmonės valdoma duomenų bazė, kurioje kaupiama ir tvarkoma informacija apie skirtus ir perleistus degalų iš atsinaujinančių energijos išteklių apskaitos vienetus ir kurioje degalų ir transporto sektoriaus gamtinių dujų tiekėjai teikia įpareigojimų vykdymo ataskaitas.",
      "source_provision": "art2"
    },
    {
      "term": "Degalų iš atsinaujinančių energijos išteklių apskaitos vienetų sistemos dalyvis (toliau",
      "definition": "DAEI apskaitos vienetų sistemos dalyvis) – degalų ar transporto sektoriaus gamtinių dujų tiekėjas, kuriam taikomi šio įstatymo 16 straipsnyje nustatyti įpareigojimai, kitus degalus iš atsinaujinančių energijos išteklių tiekiantis subjektas, viešai prieinamos įkrovimo prieigos operatorius, keleivių ar krovinių vežėjas elektrinėmis transporto priemonėmis, geležinkelio įmonė (vežėjas).\nStraipsnio dalies pakeitimai:\nNr. XV-123, 2025-03-13, paskelbta TAR 2025-03-18, i. k. 2025-04417",
      "source_provision": "art2"
    },
    {
      "term": "Degalų tiekėjas",
      "definition": "subjektas, kuris tiekia benziną ir (ar) dyzeliną ir kuriam pagal Lietuvos Respublikos akcizų įstatymą atsiranda prievolė mokėti akcizus už patiektą benziną ir (ar) dyzeliną.",
      "source_provision": "art2"
    },
    {
      "term": "Degalų tiekimas",
      "definition": "benzino ir (ar) dyzelino pardavimas, panaikinant akcizų mokėjimo laikino atidėjimo režimą, benzino ir (ar) dyzelino įvežimas iš kitos Europos Sąjungos valstybės narės ar importas, taip pat gamtinių dujų ar degalų iš atsinaujinančių energijos išteklių pardavimas transporto sektoriaus vartotojams.",
      "source_provision": "art2"
    },
    {
      "term": "Elektrinė kelių transporto priemonė",
      "definition": "lengvoji transporto priemonė arba sunkioji transporto priemonė, kuriose sumontuota jėgos pavara, turinti bent vieną ne išorinį elektros energijos keitiklį su elektrine įkraunamąja energijos kaupimo sistema, kurią galima įkrauti iš išorės.",
      "source_provision": "art2"
    },
    {
      "term": "Elektromobilis",
      "definition": "grynasis elektromobilis arba M1 ar N1 kategorijos laidu įkraunama hibridinė transporto priemonė.",
      "source_provision": "art2"
    },
    {
      "term": "Grynasis elektromobilis",
      "definition": "M1 arba N1 kategorijos elektrinė kelių transporto priemonė, varoma tik elektros varikliu.",
      "source_provision": "art2"
    },
    {
      "term": "Hibridinė transporto priemonė",
      "definition": "transporto priemonė, kurioje energija mechaniniam judesiui atlikti tiekiama iš dviejų ar daugiau transporto priemonėje esančių sukauptos energijos šaltinių: sunaudojamų degalų ir elektros energijos kaupimo sistemos (baterijos, kondensatoriaus).",
      "source_provision": "art2"
    },
    {
      "term": "Keleivių vežėjas elektrinėmis transporto priemonėmis",
      "definition": "vežėjas, vykdantis profesinę keleivių vežimo veiklą elektrinėmis transporto priemonėmis ir turintis galiojančią licenciją, išduotą vadovaujantis Lietuvos Respublikos kelių transporto kodekso 8 straipsnio 2 dalies 1 arba 4 punktu.\nPapildyta straipsnio dalimi:\nNr. XV-123, 2025-03-13, paskelbta TAR 2025-03-18, i. k. 2025-04417",
      "source_provision": "art2"
    },
    {
      "term": "Krovinių vežėjas elektrinėmis transporto priemonėmis",
      "definition": "vežėjas, vykdantis profesinę krovinių vežimo veiklą elektrinėmis transporto priemonėmis ir turintis galiojančią licenciją, išduotą vadovaujantis Kelių transporto kodekso 8 straipsnio 2 dalies 2, 3 arba 5 punktu.\nPapildyta straipsnio dalimi:\nNr. XV-123, 2025-03-13, paskelbta TAR 2025-03-18, i. k. 2025-04417",
      "source_provision": "art2"
    },
    {
      "term": "Mažos taršos zona",
      "definition": "savivaldybės tarybos nustatyta miesto teritorija, kurioje ribojamas arba visiškai draudžiamas transporto priemonių eismas, išskyrus netaršių transporto priemonių eismą.",
      "source_provision": "art2"
    },
    {
      "term": "Nebiologiniai skystieji ir dujiniai degalai iš atsinaujinančių energijos išteklių",
      "definition": "skystieji arba dujiniai transportui naudojami degalai, kurių energijos kiekis sukaupiamas iš atsinaujinančių energijos išteklių, išskyrus biomasę.",
      "source_provision": "art2"
    },
    {
      "term": "Netarši transporto priemonė",
      "definition": "M1, M2 arba N1 kategorijos transporto priemonė, kurios išmetamo anglies dioksido (CO2) kiekis neviršija 50 g/km, o realiomis važiavimo sąlygomis išmetamų teršalų kiekis neviršija 80 procentų ribinės vertės, nustatytos 2007 m. birželio 20 d. Europos Parlamento ir Tarybos reglamente (EB) Nr. 715/2007 dėl variklinių transporto priemonių tipo patvirtinimo atsižvelgiant į išmetamųjų teršalų kiekį iš lengvųjų keleivinių ir komercinių transporto priemonių (Euro 5 ir Euro 6) ir dėl transporto priemonių remonto ir priežiūros informacijos prieigos, arba M3, N2, N3 kategorijos transporto priemonė, naudojanti alternatyviuosius degalus, išskyrus skystųjų biodegalų ir degalų mišinius.\nTAR pastaba: 16 dalies redakcija nuo 2026-01-01:",
      "source_provision": "art2"
    },
    {
      "term": "Netarši transporto priemonė",
      "definition": "M1, M2 arba N1 kategorijos transporto priemonė, kurios išmetamo anglies dioksido (CO2) kiekis yra lygus 0 g/km, arba M3, N2 arba N3 kategorijos transporto priemonė, naudojanti alternatyviuosius degalus, išskyrus skystųjų biodegalų ir degalų mišinius.",
      "source_provision": "art2"
    },
    {
      "term": "Pažangieji biodegalai",
      "definition": "iš biomasės atliekoms ir liekanoms priskiriamų pradinių žaliavų, numatytų energetikos ministro patvirtintame žaliavų sąraše, gaminami biodegalai.",
      "source_provision": "art2"
    },
    {
      "term": "Perdirbimo liekana",
      "definition": "gamybos proceso metu liekanti medžiaga, kuri nėra pirminis gamybos proceso tikslas, o procesas nėra tikslingai pakeistas tam, kad ji būtų gaminama.",
      "source_provision": "art2"
    },
    {
      "term": "Privati įkrovimo prieiga",
      "definition": "įkrovimo prieiga, kuri yra prieinama tik konkrečiai fizinių ir (ar) juridinių asmenų grupei.",
      "source_provision": "art2"
    },
    {
      "term": "Transporto sektoriaus gamtinių dujų tiekėjas",
      "definition": "subjektas, tiekiantis gamtines dujas ir tiesiogiai jomis pildantis transporto priemones per degalų, šiuo atveju suslėgtų gamtinių dujų arba suskystinto metano, pildymo punktus.",
      "source_provision": "art2"
    },
    {
      "term": "Viešai prieinama įkrovimo prieiga",
      "definition": "įkrovimo prieiga, kuri yra prieinama visiems elektrinių kelių transporto priemonių vairuotojams ir įtraukta į Viešai prieinamų įkrovimo prieigų informacinę sistemą.",
      "source_provision": "art2"
    },
    {
      "term": "Viešai prieinamų įkrovimo prieigų informacinė sistema",
      "definition": "duomenų bazė, kurioje registruojami, kaupiami ir tvarkomi viešai prieinamų įkrovimo prieigų statiniai ir dinaminiai duomenys.",
      "source_provision": "art2"
    },
    {
      "term": "Visai netarši sunkioji transporto priemonė",
      "definition": "netarši M3, N2 ir (ar) N3 kategorijos transporto priemonė be vidaus degimo variklio arba su vidaus degimo varikliu, naudojančiu alternatyviuosius degalus ir išmetančiu anglies dioksido (CO2) mažiau kaip 1 g/km arba mažiau kaip 1 g/kWh.\n\n24. Transporto priemonių kategorijos suprantamos taip, kaip apibrėžiamos 2018 m. gegužės 30 d. Europos Parlamento ir Tarybos reglamente (ES) 2018/858 dėl motorinių transporto priemonių ir jų priekabų bei tokioms transporto priemonėms skirtų sistemų, komponentų ir atskirų techninių mazgų patvirtinimo ir rinkos priežiūros, kuriuo iš dalies keičiami reglamentai (EB) Nr. 715/2007 ir (EB) Nr. 595/2009 bei panaikinama Direktyva 2007/46/EB.\n\n25. Šiame įstatyme vartojamos sąvokos „abikryptis įkrovimas“, „ad hoc degalų pildymas“, „ad hoc įkrovimas“, „ad hoc kaina“ „alternatyvieji degalai“, „atiduodamoji galia“, „degalų pildymo punktas“, „degalų pildymo punkto operatorius“, „didelės galios įkrovimo prieiga“, „dinaminiai duomenys“, „duomenų naudotojas“, „elektrinė transporto priemonė“, „elektros tiekimas nuo kranto“, „elektros tiekimas oro uoste stovintiems orlaiviams“, „galutinis naudotojas“, „išmanusis įkrovimas“, „įkrovimo paslauga“, „įkrovimo prieiga“, „įkrovimo prieigos operatorius“, „įkrovimo stotelė“, „įprastos galios įkrovimo prieiga“, „judumo paslaugų teikėjas“, „keleivinis laivas“, „konteinervežis“, „lengvoji transporto priemonė“, „laidu įkraunama hibridinė transporto priemonė“, „miestų transporto mazgas“, „saugi ir apsaugota stovėjimo aikštelė“, „sunkioji transporto priemonė“, „statiniai duomenys“, „skaitmeniniais ryšiais susieta įkrovimo prieiga“, „suskystintas metanas“, „TEN-T visuotinis tinklas“, „TEN-T pagrindinis tinklas“, „viešai prieinama alternatyviųjų degalų infrastruktūra“ suprantamos taip, kaip apibrėžiamos Reglamente (ES) 2023/1804.\n\n26. Kitos šiame įstatyme vartojamos sąvokos suprantamos taip, kaip apibrėžiamos 2024 m. birželio 13 d. Europos Parlamento ir Tarybos reglamente (ES) 2024/1679 dėl transeuropinio transporto tinklo plėtros Sąjungos gairių, kuriuo iš dalies keičiami reglamentai (ES) 2021/1153 ir (ES) Nr. 913/2010 ir panaikinamas Reglamentas (ES) Nr. 1315/2013, Akcizų įstatyme, Lietuvos Respublikos aplinkos apsaugos įstatyme, Lietuvos Respublikos atsinaujinančių išteklių energetikos įstatyme, Lietuvos Respublikos energetikos įstatyme, Lietuvos Respublikos gamtinių dujų įstatyme, Lietuvos Respublikos kelių įstatyme, Lietuvos Respublikos muitinės įstatyme, Lietuvos Respublikos transporto veiklos pagrindų įstatyme, Lietuvos Respublikos vidaus vandenų transporto kodekse ir kituose teisės aktuose, reglamentuojančiuose transporto ir energetikos sektorių veiklą.\n\nStraipsnio pakeitimai:\nNr. XV-113, 2025-01-14, paskelbta TAR 2025-01-21, i. k. 2025-00690\n\nANTRASIS SKIRSNIS\nALTERNATYVIŲJŲ DEGALŲ NAUDOJIMO TRANSPORTO SEKTORIUJE VALSTYBINIS VALDYMAS",
      "source_provision": "art2"
    }
  ]
}

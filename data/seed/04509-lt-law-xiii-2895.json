{
  "id": "lt-law-xiii-2895",
  "type": "statute",
  "title": "Lietuvos Respublikos savivaldybių infrastruktūros plėtros įstatymas",
  "short_name": "XIII-2895",
  "status": "in_force",
  "issued_date": "2020-05-07",
  "in_force_date": "2021-01-01",
  "url": "https://e-tar.lt/portal/lt/legalAct/b1eee4909be911ea9515f752ff221ec9/zKBFVIMhEe",
  "provisions": [
    {
      "provision_ref": "art1",
      "section": "1",
      "title": "1 straipsnis. Įstatymo paskirtis ir tikslas",
      "content": "1. Šis įstatymas reglamentuoja savivaldybės infrastruktūros plėtrą ir jos planavimą, įgyvendinimą, finansavimą ir nustato savivaldybės infrastruktūros plėtroje dalyvaujančių asmenų teises ir pareigas.\n\n2. Šio įstatymo tikslas – užtikrinti savivaldybės reikmes atitinkančią savivaldybės infrastruktūros plėtrą."
    },
    {
      "provision_ref": "art2",
      "section": "2",
      "title": "2 straipsnis. Pagrindinės šio įstatymo sąvokos",
      "content": "1. Inžinerinė savivaldybės infrastruktūra – šilumos perdavimo tinklai, geriamojo vandens tiekimo ir nuotekų, įskaitant paviršines nuotekas, tvarkymo inžineriniai statiniai, vietinės reikšmės keliai (taip pat kelio elementai ir kiti inžineriniai statiniai, numatyti inžinerinės savivaldybės infrastruktūros statinio projekte ir esantys žemės juostoje, skirtoje gatvės ir jos elementų įrengimui, kai vietinės reikšmės kelias yra mieste, miestelyje ar kaimo gyvenamojoje vietovėje), kiti transporto statiniai, už kurių statybą, įrengimą ir (ar) eksploatavimą savivaldybės teritorijoje atsakingas savivaldybės infrastruktūros plėtros organizatorius ir (ar) savivaldybės infrastruktūros valdytojas.\nStraipsnio dalies pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\n2. Leidimas vykdyti žemės kasimo darbus – dokumentas, kuriuo leidžiama vykdyti žemės kasimo darbus atskirųjų želdynų teritorijoje, vietinės reikšmės kelio juostoje, urbanizuotų teritorijų viešojoje erdvėje, kai kasama giliau kaip 50 cm.\n\n3. Neprioritetinė savivaldybės infrastruktūra – savivaldybės infrastruktūra, esanti teritorijoje, kuri nepatenka į savivaldybės ir (ar) vietovės lygmens bendruosiuose planuose nustatytas prioritetinės plėtros teritorijas ir kurioje savivaldybė neįsipareigoja vystyti socialinės ir (ar) inžinerinės infrastruktūros.\n\n4. Prioritetinė savivaldybės infrastruktūra – savivaldybės tarybos sprendimu pagal savivaldybės tarybos patvirtintus kriterijus pripažinta prioritetine ir (ar), atsižvelgiant į strateginio planavimo dokumentus, savivaldybės ir (ar) vietovės lygmens bendruosiuose planuose nustatytoms prioritetinės plėtros teritorijoms ir jų vystymui skirta savivaldybės infrastruktūra.\n\n5. Savivaldybės infrastruktūra – socialinė savivaldybės infrastruktūra ir inžinerinė savivaldybės infrastruktūra.\n\n6. Savivaldybės infrastruktūros plėtra – savivaldybės infrastruktūros projektavimas, statyba ir (ar) įrengimas kuriant naują savivaldybės infrastruktūrą arba didinant ir (ar) atkuriant esamos savivaldybės infrastruktūros pajėgumus.\n\n7. Savivaldybės infrastruktūros plėtros įmoka – pagal savivaldybės tarybos sprendimu tvirtinamą tarifą apskaičiuojama vienkartinė įmoka, kurią savivaldybei moka Lietuvos Respublikos ar užsienio valstybės fizinis ar juridinis asmuo, kita organizacija ar jų padalinys, pateikę prašymą gauti statybą leidžiantį dokumentą naujam statiniui statyti ar esamam rekonstruoti teritorijoje, kurioje pagal galiojančius teritorijų planavimo dokumentus numatoma savivaldybės infrastruktūra, ir (ar) planuojantys toje teritorijoje statyti ar rekonstruoti  statinį, kuris nepriklauso savivaldybės infrastruktūrai ir kuriam reikalinga savivaldybės infrastruktūra, tačiau statybą leidžiančio dokumento nereikia.\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312\n\n8. Savivaldybės infrastruktūros plėtros iniciatorius – Lietuvos Respublikos ar užsienio valstybės fizinis ar juridinis asmuo, kita organizacija ar jų padalinys, inicijuojantys ir įgyvendinantys savivaldybės infrastruktūros plėtrą savivaldybės teritorijoje pagal savivaldybės infrastruktūros plėtros sutartį.\n\n9. Savivaldybės infrastruktūros plėtros išlaidos – savivaldybės infrastruktūros plėtros iniciatoriaus išlaidos įgyvendinant savivaldybės infrastruktūros plėtrą pagal savivaldybės infrastruktūros plėtros sutartį.\n\n10. Savivaldybės infrastruktūros plėtros organizatorius – savivaldybės administracija ar savivaldybės tarybos sprendimu įsteigtas ir (ar) paskirtas viešasis juridinis asmuo, išskyrus viešąsias įstaigas, organizuojantys ir šiame įstatyme nustatytais atvejais įgyvendinantys savivaldybės infrastruktūros plėtrą.\n\n11. Savivaldybės infrastruktūros valdytojas – savivaldybės institucija, savivaldybės įmonė, įstaiga ar organizacija, Lietuvos Respublikos valstybės ir savivaldybių turto valdymo, naudojimo ir disponavimo juo įstatymo 12 straipsnyje nustatytais atvejais – kiti juridiniai asmenys, patikėjimo ar nuosavybės teise valdantys ir naudojantys savivaldybės infrastruktūrą.\n\n12. Socialinė savivaldybės infrastruktūra – kultūros, švietimo ir mokslo, sveikatos, sporto paskirties statiniai ir (arba) savivaldybės funkcijoms atlikti skirti objektai, už kurių statybą, įrengimą ir (ar) eksploatavimą savivaldybės teritorijoje atsakingas savivaldybės infrastruktūros organizatorius ir (ar) savivaldybės infrastruktūros valdytojas.\n\n13. Kitos šiame įstatyme vartojamos sąvokos suprantamos taip, kaip jos yra apibrėžtos Lietuvos Respublikos teritorijų planavimo įstatyme, Lietuvos Respublikos statybos įstatyme, Lietuvos Respublikos kelių įstatyme, Lietuvos Respublikos geriamojo vandens ir nuotekų tvarkymo įstatyme, Lietuvos Respublikos vietos savivaldos įstatyme, Lietuvos Respublikos valstybės ir savivaldybių turto valdymo, naudojimo ir disponavimo juo įstatyme, Lietuvos Respublikos elektroninių ryšių įstatyme ir Lietuvos Respublikos šilumos ūkio įstatyme."
    },
    {
      "provision_ref": "art3",
      "section": "3",
      "title": "3 straipsnis. Savivaldybių infrastruktūros plėtros politikos formavimas ir įgyvendinimas",
      "content": "Lietuvos Respublikos aplinkos ministerija formuoja savivaldybių infrastruktūros plėtros politiką ir koordinuoja jos įgyvendinimą.\n\nStraipsnio pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640"
    },
    {
      "provision_ref": "art4",
      "section": "4",
      "title": "4 straipsnis. Savivaldybių institucijų ir įstaigų kompetencija savivaldybių infrastruktūros plėtros planavimo ir įgyvendinimo organizavimo srityje",
      "content": "1. Savivaldybės administracija:\n\n1) organizuoja savivaldybės infrastruktūros plėtrą pagal savivaldybės ir (ar) vietovės lygmens teritorijų planavimo dokumentuose nustatytus prioritetinės savivaldybės infrastruktūros vystymo etapus;\n\n2) Neteko galios nuo 2024-01-01\nStraipsnio punkto naikinimas:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\n3) išduoda ir (ar) panaikina leidimus vykdyti žemės kasimo darbus aplinkos ministro nustatyta tvarka.\nStraipsnio punkto pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\n2. Savivaldybės taryba:\n\n1) skiria savivaldybės infrastruktūros plėtros organizatorių;\n\n2) tvirtina savivaldybės infrastruktūros pripažinimo prioritetine kriterijus;\n\n3) tvirtina savivaldybės infrastruktūros plėtros rėmimo programos komisijos (toliau – Komisija) sudėtį;\n\n4) tvirtina savivaldybės infrastruktūros plėtros įmokos tarifą (tarifus);\n\n5) tvirtina savivaldybės strateginį veiklos planą, jo prieduose išdėstytą savivaldybės infrastruktūros plėtros priemonių sąrašą, šių priemonių įgyvendinimo terminus, vykdytojus, lėšų šaltinius, kitą su savivaldybės infrastruktūros plėtra susijusią informaciją (toliau – priemonių planas), savivaldybės infrastruktūros plėtros rėmimo programos (toliau – Programa) lėšų panaudojimo ateinančiais kalendoriniais metais planą;\nStraipsnio punkto pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\n6) iki einamųjų metų gegužės 31 dienos tvirtina praėjusių kalendorinių metų Programos lėšų panaudojimo ataskaitą;\nStraipsnio punkto pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\n7) nustato savivaldybės infrastruktūros plėtros įmokos mokėjimo ir atleidimo nuo jos mokėjimo tvarką, taip pat patvirtina kriterijus, pagal kuriuos nustatoma, kada savivaldybės infrastruktūros plėtros įmoka nemokama arba mokama dalimis.\n\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312\n\nANTRASIS SKIRSNIS\nSAVIVALDYBĖS INFRASTRUKTŪROS PLĖTROS PLANAVIMAS IR ĮGYVENDINIMAS"
    },
    {
      "provision_ref": "art5",
      "section": "5",
      "title": "5 straipsnis. Savivaldybės infrastruktūros plėtros planavimas",
      "content": "1. Savivaldybės infrastruktūros plėtros teritorijos planuojamos parengiant savivaldybės ir vietovės lygmens kompleksinio ir (ar) specialiojo teritorijų planavimo dokumentus.\n\n2. Savivaldybės ir vietovės lygmens bendruosiuose planuose nustatomi savivaldybės infrastruktūros vystymo principai ir (ar) jos išdėstymo reikalavimai, inžinerinių komunikacijų koridoriai ir prioritetinės savivaldybės infrastruktūros vystymo etapai. Reikalavimas nustatyti prioritetinės savivaldybės infrastruktūros vystymo etapus taikomas rengiant detaliuosius planus ir (ar) specialiojo teritorijų planavimo dokumentus, kuriuose planuojama savivaldybės infrastruktūra.\n\n3. Teikiant savivaldybės tarybai tvirtinti savivaldybės ir vietovės lygmens teritorijų planavimo dokumentus, kuriuose planuojama savivaldybės infrastruktūra, kartu pateikiamas ir šiuose dokumentuose suplanuotai prioritetinei savivaldybės infrastruktūrai projektuoti, statyti ir (ar) įrengti bei naudoti reikalingas preliminarus lėšų poreikis, atsižvelgus į numatomas gauti lėšas už naudojimąsi savivaldybės infrastruktūra, ir savivaldybės kontrolės ir audito tarnybos išvada dėl galimybės savivaldybei prisiimti finansinius įsipareigojimus dėl prioritetinės savivaldybės infrastruktūros plėtros.\n\n4. Suplanuotai prioritetinei savivaldybės infrastruktūrai projektuoti, statyti ir (ar) įrengti reikalingas preliminarus lėšų poreikis nustatomas vadovaujantis aplinkos ministro įsakymu tvirtinamais statinių projektavimo darbų kainų skaičiavimo rekomendacijomis, statybos skaičiuojamosios kainos nustatymo principais ir želdinių atkuriamosios vertės įkainiais, kai prioritetinės savivaldybės infrastruktūros plėtros metu yra planuojamas želdinių veisimas.\nStraipsnio dalies pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\n5. Savivaldybės inžinerinės infrastruktūros tiesiniai įrengiami suplanuotuose inžinerinių komunikacijų koridoriuose."
    },
    {
      "provision_ref": "art6",
      "section": "6",
      "title": "6 straipsnis. Savivaldybės vyriausiasis inžinierius",
      "content": "1. Savivaldybės vyriausiasis inžinierius yra atsakingas už inžinerinės savivaldybės infrastruktūros sprendinių suderinamumą ir atitiktį patvirtintiems teritorijų planavimo dokumentams ir statybą reglamentuojantiems teisės aktams.\n\n2. Savivaldybės vyriausiojo inžinieriaus funkcijos:\n\n1) nagrinėti ir teikti pasiūlymus dėl teritorijų planavimo sąlygų ir prisijungimo prie inžinerinių tinklų ar susisiekimo komunikacijų sąlygų;\n\n2) teikti pasiūlymus savivaldybės vyriausiajam architektui dėl pateiktų derinti teritorijų planavimo dokumentų, kuriuose planuojama inžinerinė savivaldybės infrastruktūra;\n\n3) pagal kompetenciją dalyvauti tikrinant statinio projektus ir dalyvauti surašant statinių statybos užbaigimo aktą, patikrinant, ar inžinerinės savivaldybės infrastruktūros plėtra įgyvendinama pagal statinio projektą, prisijungimo prie inžinerinių tinklų ar susisiekimo komunikacijų sąlygas, savivaldybės infrastruktūros plėtros sutarties, kai ji buvo sudaryta, sąlygas;\n\n4) pagal kompetenciją derinti savivaldybės infrastruktūros plėtros sutartis;\n\n5) pagal kompetenciją dalyvauti Komisijos darbe;\n\n6) Neteko galios nuo 2024-01-01\nStraipsnio punkto naikinimas:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\n7) pagal kompetenciją teikti pasiūlymus savivaldybės administracijai dėl žemės kasimo leidimo išdavimo ar panaikinimo.\nStraipsnio punkto pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\n3. Savivaldybės administracijos valstybės tarnautoju, atliekančiu savivaldybės vyriausiojo inžinieriaus funkcijas, numatytas šiame įstatyme, turi teisę būti statybos inžinierius, kaip jis apibrėžtas Statybos įstatyme, turintis statybos techninės veiklos pagrindinių sričių vadovo kvalifikacijos atestatą arba 3 metų darbo patirtį teritorijų planavimo, statybos ir (ar) teritorijų planavimo ir statybos valstybinės priežiūros srityse, jeigu pagal einamas pareigas jis tiesiogiai dalyvavo išduodant statybą leidžiančius dokumentus, surašant statybos užbaigimo aktus, tvirtinant deklaracijas apie statybos užbaigimą, rengiant normatyvinius statybos techninius ar normatyvinius statinio saugos ir paskirties dokumentus, rengiant architektus ar statybos inžinierius mokslo ir studijų institucijose,  ir išmanantis teisės aktus, reglamentuojančius teritorijų planavimą, statinių projektavimą, statybą, teritorijų planavimo ir statybos valstybinę priežiūrą.\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312\n\n4. Savivaldybės vykdomoji institucija turi užtikrinti, kad šio straipsnio 2 dalyje nurodytas funkcijas atliktų šio straipsnio 1 dalyje nurodyti savivaldybių vyriausieji inžinieriai, ir už tai atsako."
    },
    {
      "provision_ref": "art7",
      "section": "7",
      "title": "7 straipsnis. Savivaldybės infrastruktūros plėtros organizavimas ir įgyvendinimas",
      "content": "1. Savivaldybės infrastruktūros plėtrą organizuoja savivaldybės infrastruktūros plėtros organizatorius pagal priemonių planą, planavimo organizatoriaus metinius veiklos planus, savivaldybės ir (ar) vietovės lygmens teritorijų planavimo dokumentus.\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312\n\n2. Savivaldybės infrastruktūros plėtra įgyvendinama, kai savivaldybės infrastruktūros plėtros organizatorius ir (ar) valdytojas savivaldybės infrastruktūros projektuotoją ir statytoją parenka Lietuvos Respublikos viešųjų pirkimų įstatymo, Lietuvos Respublikos investicijų įstatymo arba Lietuvos Respublikos koncesijų įstatymo nustatyta tvarka arba kai savivaldybės infrastruktūros plėtros iniciatorius (iniciatoriai) sudaro savivaldybės infrastruktūros plėtros sutartį su savivaldybės infrastruktūros plėtros organizatoriumi ir savivaldybės infrastruktūros valdytoju (valdytojais) dėl inžinerinės savivaldybės infrastruktūros plėtros. Socialinės savivaldybės infrastruktūros plėtra įgyvendinama vadovaujantis Viešųjų pirkimų įstatymo, Investicijų įstatymo arba Koncesijų įstatymo nustatyta tvarka.\n\n3. Savivaldybės infrastruktūros plėtros iniciatorius (iniciatoriai), siekdamas (siekdami) suprojektuoti, įrengti ir (ar) pastatyti kompleksinio ir (ar) specialiojo teritorijų planavimo dokumentuose suplanuotą savivaldybės infrastruktūrą ar atskirus šios infrastruktūros elementus, inicijuoja savivaldybės infrastruktūros plėtros sutarties sudarymą, pateikdamas (pateikdami) raštu pasiūlymą savivaldybės infrastruktūros plėtros organizatoriui.\n\n4. Savivaldybės infrastruktūros plėtros organizatorius per 3 darbo dienas nuo savivaldybės infrastruktūros plėtros iniciatoriaus (iniciatorių) pasiūlymo gavimo dienos raštu kreipiasi į savivaldybės infrastruktūros valdytoją (valdytojus), kuriam (kuriems) būtų perduota savivaldybės infrastruktūros plėtros iniciatoriaus (iniciatorių) įrengta ar pastatyta infrastruktūra, dėl pasiūlymo sudaryti trišalę (kai numatoma įrengti ir (ar) pastatyti savivaldybės infrastruktūra bus perduota vienam savivaldybės infrastruktūros valdytojui) ar daugiašalę savivaldybės infrastruktūros plėtros sutartį. Įstatymų ir kitų teisės aktų nustatytas (nustatyti) savivaldybės infrastruktūros valdytojas (valdytojai), kuriam (kuriems) būtų perduota savivaldybės infrastruktūros plėtros iniciatoriaus (iniciatorių) įrengta ar pastatyta infrastruktūra, per 10 darbo dienų nuo pasiūlymo gavimo dienos įvertina pasiūlymą projektuoti, statyti ir (ar) įrengti savivaldybės infrastruktūros plėtros iniciatoriaus (iniciatorių) siūlomą infrastruktūrą ir raštu informuoja savivaldybės infrastruktūros plėtros organizatorių apie pritarimą ar motyvuotą nepritarimą sudaryti savivaldybės infrastruktūros plėtros sutartį. Savivaldybės infrastruktūros plėtros organizatorius per 15 darbo dienų nuo savivaldybės infrastruktūros plėtros iniciatoriaus (iniciatorių) kreipimosi gavimo dienos raštu informuoja savivaldybės infrastruktūros plėtros iniciatorių (iniciatorius) apie pasiūlymo priėmimą ir savivaldybės infrastruktūros plėtros sutarties sudarymo sąlygas (informaciją apie teritorijų planavimo dokumentuose nustatytus reikalavimus savivaldybės infrastruktūros plėtros iniciatoriaus siūlomai inžinerinei savivaldybės infrastruktūrai projektuoti, galimybę Lietuvos Respublikos civilinio kodekso nustatyta tvarka savivaldybės infrastruktūros plėtros iniciatoriui, savivaldybės infrastruktūros plėtros organizatoriui ir savivaldybės infrastruktūros valdytojui sudaryti preliminarią sutartį dėl pagrindinės savivaldybės infrastruktūros plėtros sutarties sudarymo ir kreiptis dėl prisijungimo prie inžinerinių tinklų ar susisiekimo komunikacijų sąlygų, siekiant nustatyti savivaldybės infrastruktūros plėtros iniciatoriaus siūlomos inžinerinės savivaldybės infrastruktūros plėtros preliminarų mastą (kiekį, dydį), išlaidas ir kitus duomenis, būtinus savivaldybės infrastruktūros plėtros sutarčiai sudaryti) arba apie motyvuotą pasiūlymo atmetimą. Pasiūlymas atmetamas, kai nėra parengto ir patvirtinto teritorijų planavimo dokumento ir (ar) kai pasiūlymas prieštarauja įstatymų ir (ar) kitų teisės aktų reikalavimams, galiojantiems teritorijų planavimo dokumentų sprendiniams arba patvirtintiems strateginiams savivaldybės plėtros planams, priemonių planui (išskyrus atvejus, kai plėtojama neprioritetinė savivaldybės infrastruktūra), ir (ar) kai yra gautas savivaldybės infrastruktūros valdytojo (valdytojų) motyvuotas nepritarimas sudaryti savivaldybės infrastruktūros plėtros sutartį.\nStraipsnio dalies pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\n5. Savivaldybės infrastruktūros plėtros iniciatorius (iniciatoriai) pagal sudarytą savivaldybės infrastruktūros plėtros sutartį apmoka savivaldybės infrastruktūros projektavimo, statybos ir įrengimo išlaidas.\n\n6. Ginčai dėl savivaldybės infrastruktūros plėtros organizatoriaus sprendimo atsisakyti inicijuoti savivaldybės infrastruktūros plėtrą nagrinėjami teisme."
    },
    {
      "provision_ref": "art8",
      "section": "8",
      "title": "8 straipsnis. Savivaldybės infrastruktūros plėtros sutartis",
      "content": "1. Savivaldybės infrastruktūros plėtros sutartis sudaroma tarp savivaldybės infrastruktūros plėtros organizatoriaus, savivaldybės infrastruktūros plėtros iniciatoriaus (iniciatorių), savivaldybės infrastruktūros valdytojo (valdytojų) ir (ar) elektroninių ryšių infrastruktūros valdytojų vadovaujantis šiuo įstatymu ir Civiliniu kodeksu:\n\n1) kai statybą leidžiantis dokumentas privalomas, – iki statybą leidžiančio dokumento išdavimo;\n\n2) kai statybą leidžiantis dokumentas neprivalomas ir vadovaujantis Statybos įstatymu privaloma pranešti apie statybos pradžią, – iki šio pranešimo dienos;\n\n3) kai neprivaloma pranešti apie statybos pradžią, – iki statybos darbų pradžios.\n\n2. Kai, vadovaujantis Elektroninių ryšių įstatyme nustatytais reikalavimais, turi būti sudaroma sutartis dėl bendro elektroninių ryšių infrastruktūrų įrengimo ir bendras elektroninių ryšių infrastruktūrų įrengimas numatomas daugiašalėje savivaldybės infrastruktūros plėtros sutartyje, atskira sutartis dėl bendro elektroninių ryšių infrastruktūrų įrengimo nesudaroma.\n\n3. Savivaldybės infrastruktūros plėtros sutartis sudaroma, kai planuojama statyti naują ir (ar) rekonstruoti esamą pastatą, inžinerinį statinį, kuris nepriklauso savivaldybės infrastruktūrai, ir (ar) esamą inžinerinį statinį rekonstruoti į pastatą, kuriems naudoti reikalinga savivaldybės infrastruktūros plėtra. Savivaldybės infrastruktūros plėtros sutartis turi apimti savivaldybės infrastruktūros, reikalingos planuojamam statyti naujam ir (ar) rekonstruoti esamam pastatui, inžineriniam statiniui, kuris nepriklauso savivaldybės infrastruktūrai, ir (ar) esamam inžineriniam statiniui rekonstruoti į pastatą, kuriems naudoti reikalinga savivaldybės infrastruktūros plėtra, projektavimą, įrengimą ir (ar) statybą. Savivaldybės infrastruktūros plėtros sutartis nesudaroma, kai:\n\n1) savivaldybės infrastruktūros plėtra nesusijusi su konkretaus statytojo (vystytojo) reikmėmis ir ją savo lėšomis įgyvendina savivaldybės infrastruktūros valdytojai;\n\n2) savivaldybės infrastruktūros plėtrą įgyvendina kiti savivaldybės infrastruktūros plėtros iniciatoriai;\n\n3) siekiama įrengti ar pastatyti naują kompleksinio ir (ar) specialiojo teritorijų planavimo dokumentuose nesuplanuotą savivaldybės infrastruktūrą. Šiuo atveju savivaldybės infrastruktūros plėtros sutartis sudaroma tik po to, kai savivaldybės infrastruktūros plėtros iniciatorius, vadovaudamasis Teritorijų planavimo įstatymo 6 straipsnio 3 dalies nuostatomis, sudaro teritorijų planavimo proceso inicijavimo sutartį, parengiamas atitinkamas vietovės lygmens teritorijų planavimo dokumentas ir tam įgaliota institucija šį dokumentą patvirtina.\n\n4. Savivaldybės infrastruktūros plėtros organizatoriaus parengtose savivaldybės infrastruktūros plėtros sutarties standartinėse sąlygose nurodoma:\n\n1) sutarties įsigaliojimo, keitimo ir nutraukimo sąlygos ir tvarka;\n\n2) savivaldybės infrastruktūra, kuriai suprojektuoti ir statyti ar įrengti sudaroma sutartis, jos projektavimo, projekto sprendinių derinimo su savivaldybės infrastruktūros plėtros organizatoriumi, statybos ar įrengimo sąlygos ir tvarka;\n\n3) kompensavimo už savivaldybės infrastruktūros plėtros iniciatoriaus (iniciatorių) lėšomis suprojektuotą ir pastatytą ar įrengtą savivaldybės infrastruktūrą sąlygos ir tvarka, kartu numatant savivaldybės infrastruktūros plėtros įmokos, mokėtinos už savivaldybės infrastruktūros plėtros iniciatoriaus statinius, kuriems reikalinga savivaldybės infrastruktūra ir kurie statomi vėlesniais etapais negu numatyta savivaldybės infrastruktūros plėtros sutartyje savivaldybės infrastruktūros plėtros iniciatoriaus (statytojo) projektuojama ir statoma ar įrengiama savivaldybės infrastruktūra, įskaitymo į savivaldybės infrastruktūros plėtros iniciatoriui mokėtiną kompensacijos sumą, tvarka;\n\n4) savivaldybės infrastruktūros plėtros įmokos mokėjimo sąlygos ir tvarka;\n\n5) rizikos, susijusios su sutartyje nustatytais šalių įsipareigojimais, įskaitant savivaldybės infrastruktūros tinkamumą naudoti, pasidalijimas tarp sutarties šalių;\n\n6) suprojektuotos ir pastatytos ar įrengtos savivaldybės infrastruktūros neatlygintino perdavimo įstatymų ir kitų teisės aktų nustatytiems savivaldybės infrastruktūros valdytojams sąlygos ir tvarka;\n\n7) pretenzijų teikimo, nagrinėjimo ir ginčų sprendimo tvarka;\n\n8) žalos atlyginimo tvarka;\n\n9) savivaldybės infrastruktūros plėtros iniciatoriaus (kai jis yra savivaldybės infrastruktūros plėtros įmokos mokėtojas ir jam nuosavybės teise priklausančiame žemės sklype (jo dalyje) pagal teritorijų planavimo dokumentą numatyta savivaldybės infrastruktūros plėtra) sutikimas, kad, vadovaujantis šio įstatymo 15 straipsnio 5 dalimi, atsiskaitant už savivaldybės infrastruktūros plėtrai Vyriausybės nustatyta tvarka savivaldybės nuosavybėn perleidžiamą jam nuosavybės teise priklausantį žemės sklypą (jo dalį), būtų įskaityta savivaldybės infrastruktūros plėtros įmoka ar jos dalis;\n\n10) žemės sklypo (jo dalies) įsigijimo savivaldybės nuosavybėn, kai jis numatomas, sąlygos ir terminai.\n\n5. Savivaldybės infrastruktūros plėtros sutartyje šalių sutarimu gali būti kitų šio straipsnio 4 dalyje nenurodytų, bet jų esmei neprieštaraujančių sąlygų.\n\n6. Savivaldybės infrastruktūros plėtros sutartis įsigalioja, kai ją pasirašo sutarties šalys ir savivaldybės infrastruktūros plėtros organizatorius pasirašytą šios sutarties tekstą be šioje dalyje nurodytų asmens duomenų paskelbia Lietuvos Respublikos statybos leidimų ir statybos valstybinės priežiūros informacinėje sistemoje „Infostatyba“ (toliau – IS „Infostatyba“). Draudžiama skelbti savivaldybės infrastruktūros plėtros iniciatoriaus, statytojo (vystytojo), kuris yra fizinis asmuo, ir kitų fizinių asmenų vardą ir pavardę, asmens kodą, gimimo datą, gyvenamąją vietą ir kitus duomenis, iš kurių gali būti nustatyta to asmens tapatybė. Už duomenų pateikimą be draudžiamų skelbti asmens duomenų atsako savivaldybės infrastruktūros plėtros organizatorius, teikiantis skelbti sutarties tekstą IS „Infostatyba“.\n\n7. Savivaldybės infrastruktūros plėtros sutarties šalių rašytiniu susitarimu sutartis gali būti keičiama, gali būti pratęsiamas savivaldybės infrastruktūros plėtros sutartyje nurodytas jos galiojimo terminas (iki kompensacijų už savivaldybės infrastruktūros plėtros iniciatoriaus (iniciatorių) lėšomis suprojektuotą ir pastatytą ar įrengtą savivaldybės infrastruktūrą išmokėjimo dienos) ar ji nutraukiama šio įstatymo ir Civilinio kodekso nustatytais atvejais ir tvarka.\n\n8. Savivaldybės infrastruktūros plėtros sutartis keičiama, kai Statybos įstatymo nustatyta tvarka pasikeičia savivaldybės infrastruktūros plėtros iniciatorius (iniciatoriai) (statytojas, vystytojas).\n\n9. Savivaldybės infrastruktūros plėtros sutartis nutraukiama savivaldybės infrastruktūros plėtros organizatoriaus sprendimu, kai:\n\n1) neišduodamas statybą leidžiantis dokumentas ir savivaldybės infrastruktūros plėtros iniciatorius (iniciatoriai) (statytojas, vystytojas) pateikia prašymą savivaldybės infrastruktūros plėtros organizatoriui dėl savivaldybės infrastruktūros plėtros sutarties nutraukimo;\n\n2) panaikinamas statybą leidžiančio dokumento galiojimas;\n\n3) statybos darbai nuo statybą leidžiančio dokumento išdavimo dienos nepradedami per 3 metus.\n\n10. Savivaldybės infrastruktūros plėtros organizatorius ne vėliau kaip per 10 darbo dienų nuo savivaldybės infrastruktūros plėtros iniciatoriaus (iniciatorių) (statytojo, vystytojo) prašymo gavimo dienos, statybą leidžiančio dokumento panaikinimo dienos ar šio straipsnio 9 dalies 3 punkte nurodyto 3 metų termino pabaigos priima sprendimą dėl savivaldybės infrastruktūros plėtros sutarties nutraukimo, apie priimtą sprendimą per 3 darbo dienas raštu informuoja savivaldybės infrastruktūros plėtros sutarties šalis ir šio straipsnio 6 dalyje nustatyta tvarka jį paskelbia IS „Infostatyba“.\n\n11. Sutarties šalis gali nutraukti sutartį, jeigu kita sutarties šalis sutarties neįvykdo ar netinkamai ją vykdo ir tai yra esminis sutarties pažeidimas, apie sutarties nutraukimą įspėdama kitą sutarties šalį prieš 30 kalendorinių dienų.\n\n12. Ginčai dėl savivaldybės infrastruktūros plėtros sutarčių vykdymo, išlaidų, patiriamų įgyvendinant savivaldybės infrastruktūros plėtros sutartį, kompensavimo sprendžiami šalių derybomis. Jeigu šalys nesusitaria, ginčai nagrinėjami teisme.\n\nStraipsnio pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640"
    },
    {
      "provision_ref": "art9",
      "section": "9",
      "title": "9 straipsnis. Savivaldybės infrastruktūros plėtros organizatoriaus funkcijos",
      "content": "1. Jeigu savivaldybės taryba nėra įsteigusi ir (ar) paskyrusi viešojo juridinio asmens, organizuojančio ir šiame įstatyme nustatytais atvejais įgyvendinančio savivaldybės infrastruktūros plėtrą, savivaldybės infrastruktūros plėtros organizatoriaus funkcijas atlieka savivaldybės administracija. Savivaldybės infrastruktūros plėtros organizatoriaus priimami sprendimai dėl savivaldybės infrastruktūros plėtros skelbiami savivaldybės interneto svetainėje.\n\n2. Savivaldybės infrastruktūros plėtros organizatorius:\n\n1) teikia siūlymus savivaldybės administracijos direktoriui (kai rengiami teritorijų planavimo dokumentai, kuriais planuojama savivaldybės infrastruktūra) dėl savivaldybės infrastruktūros plėtros poreikio, prioritetinės savivaldybės infrastruktūros vystymo etapų ir preliminaraus lėšų poreikio jiems įgyvendinti. Ši nuostata netaikoma, kai savivaldybės infrastruktūros plėtros organizatoriaus funkcijas atlieka savivaldybės administracija, o teritorijų planavimo organizatoriaus funkcijas – savivaldybės administracijos direktorius;\n\n2) rengia priemonių planą ir atsiskaito savivaldybės tarybai už jo įgyvendinimą;\n\n3) sudaro savivaldybės infrastruktūros plėtros sutartis, administruoja ir prižiūri šių sutarčių įgyvendinimą;\n\n4) administruoja Programos įmokų surinkimą ir panaudojimą;\n\n5) rengia Programos lėšų panaudojimo planą ir Programos lėšų panaudojimo ataskaitą;\n\n6) apskaičiuoja savivaldybės infrastruktūros plėtros įmoką (jeigu statinio projekte, pagal kurį siekiama gauti statybą leidžiantį dokumentą, numatyta atskirų statinių statybą pradėti ne tuo pačiu metu (etapais), savivaldybės infrastruktūros plėtros įmoka apskaičiuojama jos dalį nurodant kiekvienam statiniui atskirai), kai ji mokama:\n\na) kai statybą leidžiantis dokumentas privalomas, – iki statybą leidžiančio dokumento išdavimo;\n\nb) kai statybą leidžiantis dokumentas neprivalomas ir vadovaujantis Statybos įstatymu privaloma pranešti apie statybos pradžią, – iki šio pranešimo dienos;\n\nc) kai neprivaloma pranešti apie statybos pradžią, – iki statybos darbų pradžios.\n\nPapildyta straipsnio punktu:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\n3. Savivaldybės taryba savivaldybės infrastruktūros plėtros organizatoriui gali nustatyti ir kitas su savivaldybės infrastruktūros plėtra susijusias funkcijas. Savivaldybės infrastruktūros plėtros organizatorius negali atlikti savivaldybės infrastruktūros projektavimo, statybos (rangos) ir (ar) įrengimo funkcijų."
    },
    {
      "provision_ref": "art10",
      "section": "10",
      "title": "10 straipsnis. Savivaldybės infrastruktūros plėtros iniciatoriaus funkcijos",
      "content": "Savivaldybės infrastruktūros plėtros iniciatorius:\n\n1) kai statybą leidžiantis dokumentas privalomas ar neprivalomas ir vadovaujantis Statybos įstatymu privaloma pranešti apie statybos pradžią – iki šio pranešimo dienos ar iki statybos darbų pradžios, kai šie darbai gali būti vykdomi nepranešus apie statybos pradžią, sumoka savivaldybės infrastruktūros plėtros įmoką, išskyrus:\n\na) šio įstatymo 15 straipsnio 2 ir 3 dalyse nustatytus atvejus, kai savivaldybės infrastruktūros plėtros įmoka nemokama ar nuo jos atleidžiama arba sudarytoje savivaldybės infrastruktūros plėtros sutartyje nustatyta, kad savivaldybės infrastruktūros plėtros įmoka mokama dalimis, kai savivaldybės infrastruktūros plėtros iniciatorius pateikia rašytinį prašymą savivaldybei dėl savivaldybės infrastruktūros plėtros įmokos mokėjimo dalimis;\n\nb) kai šio įstatymo 8 straipsnio 4 dalies 3 punkte nustatytu atveju savivaldybės infrastruktūros plėtros sutartyje susitarta dėl kiekvienos kitos to paties savivaldybės infrastruktūros plėtros iniciatoriaus mokėtinos savivaldybės infrastruktūros plėtros įmokos sumos įskaitymo į kompensacijos (mokėtinos už pagal anksčiau šio savivaldybės infrastruktūros plėtros iniciatoriaus sudarytą savivaldybės infrastruktūros plėtros sutartį suprojektuotą ir pastatytą ar įrengtą inžinerinę savivaldybės infrastruktūrą) sumą. Savivaldybės infrastruktūros plėtros įmoka dalimis turi būti sumokėta ne vėliau kaip iki statinių statybos užbaigimo dienos (jeigu atliekamos atskirų statinių statybos užbaigimo procedūros, – iki pirmojo statinio statybos užbaigimo). Jeigu statinio projekte, pagal kurį bus vykdomi statybos darbai, numatyta atskirų statinių statybą pradėti ne tuo pačiu metu (etapais), savivaldybės infrastruktūros plėtros įmoka savivaldybės infrastruktūros plėtros iniciatoriaus prašymu sumokama šio įstatymo 9 straipsnio 2 dalies 6 punkte nustatyta tvarka tik už tą statinį, apie kurio statybos pradžią pranešta;\n\n2) per savivaldybės infrastruktūros plėtros sutartyje nustatytą terminą, bet ne vėliau kaip iki statinių, kuriems reikalinga infrastruktūros plėtra, statybos užbaigimo (jeigu atliekamos atskirų statinių statybos užbaigimo procedūros – iki pirmojo statinio statybos užbaigimo) Statybos įstatymo nustatyta tvarka pastato ar kitų teisės aktų nustatyta tvarka įrengia ir neatlygintinai perduoda savivaldybės infrastruktūros plėtros sutartyje nurodytą infrastruktūrą šioje sutartyje nurodytiems savivaldybės infrastruktūros valdytojams;\n\n3) per savivaldybės infrastruktūros plėtros sutartyje nustatytą terminą, bet ne vėliau kaip iki statinių, kuriems reikalinga infrastruktūros plėtra, statybos užbaigimo (jeigu atliekamos atskirų statinių statybos užbaigimo procedūros – iki pirmojo statinio statybos užbaigimo) žemės sklypas (jo dalis), reikalingas savivaldybės infrastruktūros plėtrai, gali būti įsigyjamas savivaldybės nuosavybėn Vyriausybės nustatyta tvarka.\n\nStraipsnio pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\nTREČIASIS SKIRSNIS\nSAVIVALDYBĖS INFRASTRUKTŪROS PLĖTROS FINANSAVIMAS"
    },
    {
      "provision_ref": "art11",
      "section": "11",
      "title": "11 straipsnis. Savivaldybės infrastruktūros plėtros finansavimas",
      "content": "1. Savivaldybės infrastruktūros plėtros finansavimas planuojamas vadovaujantis Vietos savivaldos įstatymo 104 straipsnio nuostatomis.\n\n2. Prioritetinės savivaldybės infrastruktūros plėtra finansuojama iš:\n\n1) Programos lėšų dalies, sudarytos iš prioritetinės savivaldybės infrastruktūros plėtros įmokų;\n\n2) kitų savivaldybės biudžeto lėšų ir (ar) kituose įstatymuose nustatytais atvejais – iš savivaldybės infrastruktūros valdytojų lėšų;\n\n3) privačių savivaldybės infrastruktūros plėtros iniciatoriaus (iniciatorių), įgyvendinančio (įgyvendinančių) prioritetinės savivaldybės infrastruktūros plėtrą pagal savivaldybės infrastruktūros plėtros sutartį, lėšų, kompensuojamų šio įstatymo 13 straipsnio 3 ir 4 dalyse nustatyta tvarka;\n\n4) kituose įstatymuose nustatytų programų lėšų.\n\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312\n\n3. Neprioritetinės savivaldybės infrastruktūros plėtra finansuojama iš:\n\n1) Programos lėšų dalies, kuri yra  sudaryta iš neprioritetinės savivaldybės infrastruktūros plėtros įmokų ir viršija lėšų poreikį kompensacijoms už savivaldybės infrastruktūros plėtros iniciatoriaus lėšomis įrengtą neprioritetinę savivaldybės infrastruktūrą mokėti;\n\n2) privačių savivaldybės infrastruktūros plėtros iniciatoriaus (iniciatorių), įgyvendinančio (įgyvendinančių) neprioritetinės savivaldybės infrastruktūros plėtrą pagal savivaldybės infrastruktūros plėtros sutartį, lėšų, kompensuojamų šio įstatymo 13 straipsnio 2 ir 4 dalyse nustatyta tvarka;\n\n3) kitų savivaldybės biudžeto lėšų ir (ar) kituose įstatymuose nustatytais atvejais – iš savivaldybės infrastruktūros valdytojų lėšų;\n\n4) kituose įstatymuose nustatytų programų lėšų.\n\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312\n\n4. Tais atvejais, kai savivaldybė įsipareigoja kompensuoti savivaldybės infrastruktūros plėtros kaštus savivaldybės privačiam infrastruktūros plėtros iniciatoriui (iniciatoriams) per šiame įstatyme ir savivaldybės infrastruktūros plėtros sutartyje nustatytą terminą iš savivaldybės biudžeto lėšų, toks įsipareigojimas yra ilgalaikis viešojo sektoriaus finansinis įsipareigojimas. Priimant šį įsipareigojimą turi būti užtikrinami finansinę drausmę reglamentuojančių teisės aktų reikalavimai."
    },
    {
      "provision_ref": "art12",
      "section": "12",
      "title": "12 straipsnis. Savivaldybės infrastruktūros plėtros rėmimo programa",
      "content": "1. Programos tikslas – finansuoti savivaldybės infrastruktūros plėtrą. Programos lėšų šaltinius ir jų naudojimo tvarką nustato šis įstatymas.\n\n2. Programos lėšas sudaro prioritetinės savivaldybės infrastruktūros plėtros įmokos ir neprioritetinės savivaldybės infrastruktūros plėtros įmokos. Prioritetinės ir neprioritetinės savivaldybės infrastruktūros plėtros įmokos kaupiamos atskirose savivaldybės biudžeto sąskaitose. Programos finansavimo pajamos ir išlaidos planuojamos savivaldybės biudžete.\n\n3. Šio įstatymo 11 straipsnio 2 dalyje nurodytos lėšos naudojamos:\n\n1) kompensuoti už savivaldybės infrastruktūros plėtros iniciatoriaus lėšomis įrengtą prioritetinę savivaldybės infrastruktūrą vadovaujantis šio įstatymo 13 straipsnio nuostatomis;\n\n2) prioritetinės savivaldybės infrastruktūros plėtrai finansuoti.\n\n4. Programos lėšų dalis, kurią sudaro neprioritetinės savivaldybės infrastruktūros plėtros įmokos, naudojama kompensuoti už savivaldybės infrastruktūros plėtros iniciatoriaus lėšomis įrengtą neprioritetinę savivaldybės infrastruktūrą vadovaujantis šio įstatymo 13 straipsnio nuostatomis. Neprioritetinės savivaldybės infrastruktūros plėtrai gali būti naudojama tik šio įstatymo 11 straipsnio 3 dalies 1 punkte nurodyta Programos lėšų dalis.\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312\n\n5. Programai administruoti (įmokų surinkimas, panaudojimas ir ataskaitos apie jų panaudojimą pateikimas) skiriama iki 5 procentų prioritetinės ir neprioritetinės savivaldybės infrastruktūros plėtros lėšų.\n\n6. Programos lėšos gali būti naudojamos tik infrastruktūros, reikalingos savivaldybės viešosioms paslaugoms teikti, finansavimui pagal savivaldybės tarybos patvirtintus priemonių planą ir Programos lėšų panaudojimo planą. Patvirtintus priemonių planą ir Programos lėšų panaudojimo planą savivaldybė ir savivaldybės infrastruktūros plėtros organizatorius (kai jis nėra savivaldybės administracija) ne vėliau kaip per 3 darbo dienas nuo šių planų patvirtinimo dienos paskelbia interneto svetainėje.\n\n7. Komisijos sudėtį ir darbo reglamentą tvirtina savivaldybės taryba. Komisiją sudaro ne mažiau kaip septyni asmenys. Į Komisijos sudėtį įtraukiami savivaldybės administracijos direktorius (Komisijos pirmininkas), savivaldybės vyriausiasis architektas, savivaldybės vyriausiasis inžinierius ir kiti savivaldybės administracijos valstybės tarnautojai, kurių funkcijos tiesiogiai nesusijusios su savivaldybės infrastruktūros plėtros organizatoriaus funkcijomis. Komisijos sprendimai priimami visų jos narių balsų dauguma. Savivaldybės infrastruktūros plėtros organizatorius turi teisę inicijuoti neeilinį Komisijos posėdį.\n\n8. Programos lėšų surinkimą ir panaudojimą pagal priemonių planą administruoja savivaldybės infrastruktūros plėtros organizatorius.\n\n9. Einamųjų metų pabaigoje infrastruktūros plėtros organizatorius parengia priemonių planą ir Programos lėšų panaudojimo planą ir pateikia juos Komisijai tikrinti. Komisija ne vėliau kaip per 10 darbo dienų nuo šių planų pateikimo tikrinti dienos parengia išvadą dėl jų atitikties galiojantiems teritorijų planavimo dokumentų sprendiniams, patvirtintiems strateginiams savivaldybės plėtros planams. Savivaldybės infrastruktūros plėtros organizatorius priemonių planą ir Programos lėšų panaudojimo planą, išdėstytus savivaldybės strateginio veiklos plano atskiruose prieduose, kartu su Komisijos išvada teikia tvirtinti savivaldybės tarybai.\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312\n\n10. Savivaldybės infrastruktūros plėtros organizatorius patvirtintą Programos ir jos administravimo lėšų panaudojimo ataskaitą (toliau – Programos lėšų panaudojimo ataskaita) pateikia tikrinti savivaldybės kontrolės ir audito tarnybai. Komisijai Programos lėšų panaudojimo ataskaita pateikiama kartu su savivaldybės kontrolės ir audito tarnybos išvada. Ne vėliau kaip per 10 darbo dienų nuo šių dokumentų pateikimo tikrinti dienos Komisija parengia išvadą dėl Programos lėšų panaudojimo pagrįstumo (atitikties priemonių planui ir Programos lėšų panaudojimo planui).\nStraipsnio dalies pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640\nNr. XIV-2689, 2024-06-06, paskelbta TAR 2024-06-19, i. k. 2024-11167\n\n11. Komisijai nustačius, kad Programos lėšos panaudotos pagrįstai, Programos lėšų panaudojimo ataskaita kartu su Komisijos išvada teikiama tvirtinti savivaldybės tarybai.\n\n12. Ne vėliau kaip per 3 darbo dienos po patvirtinimo dienos Programos lėšų panaudojimo ataskaitą savivaldybė ir savivaldybės infrastruktūros plėtros organizatorius (kai jis nėra savivaldybės administracija) paskelbia interneto svetainėje.\n\n13. Komisijai nustačius, kad Programos lėšos panaudotos nepagrįstai, Komisija teikia pasiūlymą savivaldybės tarybai dėl savivaldybės infrastruktūros plėtros organizatoriaus keitimo ir (ar) teisinės atsakomybės taikymo."
    },
    {
      "provision_ref": "art13",
      "section": "13",
      "title": "13 straipsnis. Kompensavimo už savivaldybės infrastruktūrą tvarka",
      "content": "1. Kompensacijos infrastruktūros plėtros iniciatoriams už patirtas infrastruktūros plėtros sutartyje nustatytas savivaldybės infrastruktūros plėtros išlaidas apskaičiuojamos ir išmokamos Lietuvos Respublikos Vyriausybės nustatyta tvarka, vadovaujantis šio straipsnio 2, 3 ir 4 dalimis.\n\n2. Kompensacijos už neprioritetinės savivaldybės infrastruktūros plėtrą išmokamos vieną kartą arba mokamos dalimis kiekvienais metais ne ilgiau kaip 10 metų nuo šios savivaldybės infrastruktūros perdavimo savivaldybės infrastruktūros valdytojui (valdytojams) dienos. Kompensacijas už prioritetinės savivaldybės infrastruktūros plėtros išlaidas savivaldybė privalo išmokėti vieną kartą arba mokėti dalimis kiekvienais metais ne ilgiau kaip 5 metus nuo šios savivaldybės infrastruktūros perdavimo valdytojui (valdytojams) dienos.\n\n3. Savivaldybės infrastruktūros projektavimo išlaidos apskaičiuojamos iki savivaldybės infrastruktūros plėtros sutarties sudarymo dienos, vadovaujantis aplinkos ministro įsakymu tvirtinamomis statinių projektavimo darbų kainų skaičiavimo rekomendacijomis. Savivaldybės infrastruktūros statybos ir (ar) įrengimo išlaidos apskaičiuojamos iki savivaldybės infrastruktūros plėtros sutarties sudarymo dienos, vadovaujantis aplinkos ministro įsakymu tvirtinamais statybos skaičiuojamosios kainos nustatymo principais ir želdinių atkuriamosios vertės įkainiais, kai želdiniai priskiriami inžinerinės savivaldybės infrastruktūros statinio elementams. Savivaldybės infrastruktūros plėtros kainų pokyčio riziką prisiima savivaldybės infrastruktūros iniciatorius.\nStraipsnio dalies pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\n4. Kompensacijos už prioritetinės savivaldybės infrastruktūros plėtrą pagal teritorijų planavimo dokumentuose nustatytus vystymo etapus, savivaldybės infrastruktūros plėtros sutartyse nustatytas kompensavimo sąlygas, savivaldybės infrastruktūros perdavimo savivaldybės infrastruktūros valdytojui (valdytojams) terminą mokamos iš savivaldybės biudžeto ir (ar) kituose įstatymuose nustatytais atvejais – iš savivaldybės infrastruktūros valdytojo biudžeto, taip pat iš Programos lėšų, sukauptų iš prioritetinės savivaldybės infrastruktūros įmokų. Savivaldybė ir (ar) savivaldybės infrastruktūros valdytojas privalo kompensuoti savivaldybės infrastruktūros plėtros sutartyje numatytas savivaldybės infrastruktūros plėtros iniciatoriaus išlaidas, patirtas įgyvendinant savivaldybės infrastruktūros plėtros sutartyje numatytos prioritetinės savivaldybės infrastruktūros plėtrą. Kompensacijos už neprioritetinės savivaldybės infrastruktūros plėtrą mokamos iš savivaldybės infrastruktūros plėtros įmokų, kurios surenkamos iš statytojų (vystytojų), prisijungiančių prie savivaldybės infrastruktūros plėtros iniciatoriaus pastatytos ar įrengtos savivaldybės infrastruktūros. Kompensacijos už neprioritetinės infrastruktūros plėtrą nemokamos, kai prie savivaldybės infrastruktūros plėtros iniciatoriaus pastatytos ar įrengtos savivaldybės infrastruktūros nauji statytojai (vystytojai) neprisijungia.\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312\n\n5. Kompensacijos dydis negali viršyti infrastruktūros plėtros iniciatoriaus išlaidų, patirtų įgyvendinant nurodytą savivaldybės infrastruktūros plėtrą, dydžio."
    },
    {
      "provision_ref": "art14",
      "section": "14",
      "title": "14 straipsnis. Savivaldybės infrastruktūros plėtros įmoka",
      "content": "1. Savivaldybės infrastruktūros plėtros įmoką sudaro šios dalys:\n\n1) savivaldybės infrastruktūros projektavimo, statybos ir (ar) įrengimo finansavimas;\n\n2) žemės paėmimo visuomenės poreikiams finansavimas.\n\n2. Savivaldybės infrastruktūros plėtros įmokos dalis, skirta savivaldybės infrastruktūros projektavimui, statybai ir (ar) įrengimui finansuoti, apskaičiuojama statinio statybos ar statinio rekonstravimo projekte nurodytą pastato (pastatų) bendrąjį plotą (kvadratiniais metrais) ir (ar) inžineriniu statiniu, kuris nepriklauso savivaldybės infrastruktūrai ir jo naudojimui reikalinga savivaldybės infrastruktūra, užstatytą plotą (kvadratiniais metrais) padauginant iš savivaldybės tarybos sprendimu patvirtinto savivaldybės infrastruktūros plėtros įmokos tarifo. Pastato rekonstravimo atveju savivaldybės infrastruktūros plėtros įmokos dalis apskaičiuojama rekonstruojamo pastato padidėjusią bendrojo ploto dalį (kvadratiniais metrais) padauginant iš savivaldybės tarybos sprendimu patvirtinto įmokos tarifo. Inžinerinio statinio, kuris nepriklauso savivaldybės infrastruktūrai ir jo naudojimui reikalinga savivaldybės infrastruktūra, rekonstravimo atveju savivaldybės infrastruktūros plėtros įmokos dalis apskaičiuojama padidėjusią užstatyto ploto dalį (kvadratiniais metrais) padauginant iš savivaldybės tarybos sprendimu patvirtinto įmokos tarifo.\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312\n\n3. Savivaldybės infrastruktūros plėtros įmokos dalis, skirta žemės paėmimui visuomenės poreikiams finansuoti, apskaičiuojama žemės paėmimui visuomenės poreikiams reikalingas lėšas proporcingai pagal žemės sklypo (jo dalies) plotą padalijant žemės sklypų savininkams (savivaldybės infrastruktūros plėtros įmokos mokėtojams), kurių poreikiams teritorijų planavimo dokumente numatyta savivaldybės infrastruktūra ir kuriai pastatyti (įrengti) reikalinga paimti žemę visuomenės poreikiams Lietuvos Respublikos žemės įstatyme nustatytais atvejais ir tvarka.\n\n4. Savivaldybės infrastruktūros plėtros įmoką apskaičiuoja savivaldybės infrastruktūros plėtros organizatorius pagal Vyriausybės nutarimu tvirtinamą Savivaldybės infrastruktūros plėtros įmokos nustatymo metodiką, taikydamas savivaldybės tarybos sprendimu patvirtintą savivaldybės infrastruktūros plėtros įmokos tarifą (tarifus). Teritorijose (zonose) gali būti tvirtinami skirtingi savivaldybės infrastruktūros plėtros įmokos tarifai, atsižvelgiant į Savivaldybės infrastruktūros plėtros įmokos nustatymo metodikoje rekomenduojamus tarifų koeficientus, diferencijuojamus pagal pastatų ir (ar) pagrindinę žemės naudojimo paskirtį, savivaldybės infrastruktūros išvystymo lygį ir plėtros poreikį.\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312"
    },
    {
      "provision_ref": "art15",
      "section": "15",
      "title": "15 straipsnis. Savivaldybės infrastruktūros plėtros įmokos mokėtojai",
      "content": "1. Savivaldybės infrastruktūros plėtros įmoką moka teritorijoje, kurioje pagal galiojančius teritorijų planavimo dokumentus numatoma savivaldybės infrastruktūra, statomo naujo, rekonstruojamo pastato, esamą inžinerinį statinį rekonstruojančio į pastatą ir (ar) kito inžinerinio statinio, kuris nepriklauso savivaldybės infrastruktūrai ir jam naudoti reikalinga savivaldybės infrastruktūra, statytojas (vystytojas), išskyrus šio straipsnio 2 ir 3 dalyse nustatytus atvejus.\n\n2. Savivaldybės infrastruktūros plėtros įmoka nemokama šių statinių statybai ar rekonstravimui:\n\n1) valstybei svarbaus projekto statinio (statinių) ir (ar) valstybei svarbiam projektui įgyvendinti skirto statinio (statinių) valstybei svarbaus projekto teritorijoje, kurios ribas nustato Vyriausybė. Savivaldybės infrastruktūros plėtros organizatoriui informaciją, ar šiame punkte nurodytas statinys (statiniai) skirtas (skirti) valstybei svarbiam projektui įgyvendinti, pateikia subjektas, atsakingas už tokio projekto įgyvendinimą (laisvųjų ekonominių zonų teritorijoje – laisvosios ekonominės zonos valdymo bendrovė, pramonės parko, įsteigto pagal Investicijų įstatymo reikalavimus, teritorijoje – pramonės parko operatorius, stambių projektų, kaip jie nustatyti Investicijų įstatyme, teritorijoje – investuotojas, sudaręs stambaus projekto investicijų sutartį);\n\n2) geležinkelio infrastruktūros objekto (objektų), geležinkelio stočių ir joms aptarnauti skirtų statinių, susisiekimo ir inžinerinių komunikacijų aptarnavimo objekto (objektų) susisiekimo ir inžinerinių tinklų koridorių teritorijose, kai jų eksploatacijai nereikalinga savivaldybės infrastruktūra, išskyrus vietinės reikšmės kelius;\n\n3) savivaldybės infrastruktūros ir (ar) jai aptarnauti skirtų statinių;\n\n4) statinių, skirtų krašto apsaugos sistemos institucijų funkcijoms vykdyti, krašto apsaugos tikslams skirtose teritorijose;\n\n5) užsienio valstybių diplomatinių atstovybių ir konsulinių įstaigų, Europos Sąjungos institucijų, jų įsteigtų įstaigų, tarptautinių organizacijų ir jų atstovybių, kurios naudojasi privilegijomis ir imunitetais pagal Lietuvos Respublikos tarptautines sutartis ir kitus teisės aktus.\n\n3. Nuo savivaldybės infrastruktūros plėtros įmokos atleidžiami statytojai (vystytojai), kai:\n\n1) pagal savivaldybės infrastruktūros plėtros sutartį jų lėšomis projektuojamos, statomos ir (ar) įrengiamos savivaldybės infrastruktūros išlaidos yra ne mažesnės negu apskaičiuota savivaldybės infrastruktūros plėtros įmoka. Šiuo atveju savivaldybės infrastruktūros plėtros iniciatoriams išmokamos kompensacijos už inžinerinės savivaldybės infrastruktūros plėtrą dydis lygus savivaldybės infrastruktūros plėtros sutartyje nustatytų savivaldybės infrastruktūros plėtros išlaidų ir savivaldybės infrastruktūros plėtros įmokos skirtumui. Kai statytojo (vystytojo) lėšomis projektuojamos, statomos ir (ar) įrengiamos savivaldybės infrastruktūros išlaidos, apskaičiuotos vadovaujantis šio įstatymo 13 straipsnio 3 dalimi, mažesnės negu apskaičiuota savivaldybės infrastruktūros plėtros įmoka, statytojas (vystytojas) sumoka šį skirtumą;\n\n2) iki 2021 m. sausio 1 d. buvo išduotas statybą leidžiantis dokumentas ir pasikeitus esminiams statinio projekto sprendiniams reikia gauti naują statybą leidžiantį dokumentą, tačiau pastato (pastatų) bendrasis plotas (kvadratiniais metrais) ir (ar) inžinerinio statinio, kuris nepriklauso savivaldybės infrastruktūrai ir jo naudojimui reikalinga savivaldybės infrastruktūra, užstatytas plotas (kvadratiniais metrais) nedidėja. Jeigu šiame punkte nurodytu atveju pastato (pastatų) bendrasis plotas (kvadratiniais metrais) ir (ar) inžinerinio statinio, kuris nepriklauso savivaldybės infrastruktūrai ir jo naudojimui reikalinga savivaldybės infrastruktūra, užstatytas plotas (kvadratiniais metrais) didėja – savivaldybės infrastruktūros plėtros įmoka apskaičiuojama ir mokama tik už padidėjusį pastato (pastatų) bendrą plotą ir (ar) inžinerinio statinio užstatytą plotą;\n\n3) pastatas (pastatai) ir (ar) inžinerinis statinys (statiniai), statomi vietoj sugriuvusio, sunaikinto, nugriauto pastato (pastatų) ir (ar) inžinerinio statinio (statinių), kurių statybos užbaigimo procedūra atlikta, kai ji, vadovaujantis Statybos įstatymu, privaloma, arba statyba užbaigta (100 proc. baigtumas), kai statybos užbaigimo procedūra neprivaloma, ir statomo naujo pastato (pastatų) ir (ar) inžinerinio statinio (statinių), kurių bendrasis plotas ir (ar) užstatytas plotas (kvadratiniais metrais) yra ne didesnis už sugriuvusio, sunaikinto ar nugriauto pastato (pastatų) bendrąjį plotą (ir) ar statinio (statinių) užstatytą plotą (kvadratiniais metrais). Jeigu šiame punkte nurodytu atveju statomo naujo pastato (pastatų) bendrasis plotas (kvadratiniais metrais) arba inžinerinio statinio (statinių), kuris (kurie) nepriklauso savivaldybės infrastruktūrai ir jam (jiems) naudoti reikalinga savivaldybės infrastruktūra, užstatytas plotas (kvadratiniais metrais) didėja – savivaldybės infrastruktūros plėtros įmoka apskaičiuojama ir mokama tik už padidėjusį pastato (pastatų) bendrąjį plotą ir (ar) inžinerinio statinio (statinių) užstatytą plotą. Šis punktas taikomas, kai statiniams griauti ir naujiems statyti rengiamas vienas statinio projektas ir statybai (statiniams griauti ir naujiems statyti) vykdyti išduodamas vienas statybą leidžiantis dokumentas, kai statinio projektas ir (ar) statybą leidžiantis dokumentas, vadovaujantis Statybos įstatymu, privalomas.\nTAR pastaba. 2024-11-07 įstatymo Nr. XIV-3086 nuostatos taikomos tais atvejais, kai prašymas apskaičiuoti savivaldybės infrastruktūros plėtros įmoką pateikiamas įsigaliojus 2024-11-07 įstatymui Nr. XIV-3086 (2024-11-19).\nPapildyta straipsnio punktu:\nNr. XIV-3086, 2024-11-07, paskelbta TAR 2024-11-18, i. k. 2024-20024\n\n4. Savivaldybės taryba savo sprendimu, vadovaudamasi savo nustatyta tvarka ir savo patvirtintais kriterijais, gali nustatyti kitus, negu nurodyta šio straipsnio 2 ir 3 dalyse, atvejus, kai savivaldybės infrastruktūros plėtros įmoka nemokama. Šiuo atveju savivaldybės infrastruktūra pastatoma ir (ar) įrengiama savivaldybės biudžeto lėšomis.\n\n5. Kai, vadovaujantis teritorijų planavimo dokumentu, savivaldybės infrastruktūros plėtrai reikalingas konkretus savivaldybės infrastruktūros plėtros įmokos mokėtojui nuosavybės teise priklausantis žemės sklypas (jo dalis), šis žemės sklypas (jo dalis) gali būti įsigyjamas savivaldybės nuosavybėn Vyriausybės nustatyta tvarka. Savivaldybės infrastruktūros plėtros organizatoriaus ir savivaldybės infrastruktūros plėtros įmokos mokėtojo susitarimu atsiskaitant už savivaldybės nuosavybėn perleidžiamą savivaldybės infrastruktūros plėtros įmokos mokėtojui nuosavybės teise priklausantį žemės sklypą (jo dalį), įskaitoma, gavus savivaldybės infrastruktūros plėtros iniciatoriaus sutikimą, savivaldybės infrastruktūros plėtros įmokos mokėtojo privaloma sumokėti savivaldybės infrastruktūros plėtros įmoka (jos dalis), lygi perleidžiamo žemės sklypo (jo dalies) rinkos vertei, nustatytai atlikus individualų turto vertinimą Lietuvos Respublikos turto ir verslo vertinimo pagrindų įstatymo nustatyta tvarka. Tokiu atveju savivaldybės infrastruktūros plėtros įmokos mokėtojo prievolė sumokėti savivaldybės infrastruktūros plėtros įmoką (jos dalį) laikoma įvykdyta. Kai perleidžiamo žemės sklypo (jo dalies) rinkos vertė, nustatyta atlikus individualų turto vertinimą Turto ir verslo vertinimo pagrindų įstatymo nustatyta tvarka, yra mažesnė už mokėtiną savivaldybės infrastruktūros plėtros įmoką (jos dalį), savivaldybės infrastruktūros plėtros įmokos mokėtojas sumoka šį skirtumą.\n\n6. Šio straipsnio 5 dalyje nustatytas savivaldybės infrastruktūros plėtros įmokos (jos dalies) įskaitymo būdas taikomas neatsižvelgiant į tai, ar perleidžiamame žemės sklype (jo dalyje), reikalingame savivaldybės infrastruktūros plėtrai, savivaldybės infrastruktūros plėtros įmokos mokėtojas pagal savivaldybės infrastruktūros plėtros sutartį vykdo savivaldybės infrastruktūros, reikalingos savivaldybės infrastruktūros plėtros įmokos mokėtojo planuojamam statyti naujam ir (ar) rekonstruoti esamam pastatui, inžineriniam statiniui, kuris nepriklauso savivaldybės infrastruktūrai, ir (ar) esamam inžineriniam statiniui rekonstruoti į pastatą, projektavimą, įrengimą ir (ar) statybą.\n\n7. Kai neišduodamas statybą leidžiantis dokumentas, savivaldybės infrastruktūros plėtros įmoka grąžinama savivaldybės infrastruktūros plėtros įmokos mokėtojui raštu pateikus prašymą savivaldybei. Savivaldybės infrastruktūros plėtros įmoka grąžinama per 3 mėnesius nuo prašymo grąžinti savivaldybės infrastruktūros plėtros įmoką pateikimo. Prašyme nurodoma savivaldybės infrastruktūros plėtros įmokos mokėtojo atsiskaitomoji sąskaita, į kurią sugrąžinama įmokėta savivaldybės infrastruktūros plėtros įmoka.\n\nStraipsnio pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640\n\nKETVIRTASIS SKIRSNIS\nBAIGIAMOSIOS NUOSTATOS"
    },
    {
      "provision_ref": "art16",
      "section": "16",
      "title": "16 straipsnis. Įstatymo įsigaliojimas ir įgyvendinimas",
      "content": "1. Šis įstatymas, išskyrus šio straipsnio 2 ir 5 dalis, įsigalioja 2021 m. sausio 1 d.\n\n2. Vyriausybė ar jos įgaliotos institucijos iki 2020 m. gruodžio 31 d. priima šio įstatymo įgyvendinamuosius teisės aktus.\n\n3. Neteko galios nuo 2024-01-01\nStraipsnio dalies naikinimas:\nNr. XIV-2419, 2023-12-19, paskelbta TAR 2023-12-28, i. k. 2023-25640\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312\n\n31. Neteko galios nuo 2024-01-01\nStraipsnio dalies naikinimas:\nNr. XIV-2419, 2023-12-19, paskelbta TAR 2023-12-28, i. k. 2023-25640\nPapildyta straipsnio dalimi:\nNr. XIV-646, 2021-11-16, paskelbta TAR 2021-11-25, i. k. 2021-24312\n\n4. Šio straipsnio 5 dalies nuostatos įsigalioja 2023 m. sausio 1 d.\n\n5. Kol teritorijų planavimo dokumentuose vadovaujantis šiuo įstatymu nėra nustatyta prioritetinė savivaldybės infrastruktūra, visa savivaldybės infrastruktūra laikoma prioritetine.\n\n6. Iki šio įstatymo įsigaliojimo sudaryta sutartis, kuria numatoma savivaldybės infrastruktūros plėtra, gali būti keičiama pagal šio įstatymo reikalavimus.\n\n7. Iki šio įstatymo įsigaliojimo pradėję atlikti savivaldybės vyriausiojo inžinieriaus funkcijas savivaldybės administracijos valstybės tarnautojai, neatitinkantys šio įstatymo 6 straipsnio 3 dalyje nustatytų kvalifikacinių reikalavimų, turi teisę atlikti savivaldybės vyriausiojo inžinieriaus funkcijas iki 2027 m. rugsėjo 1 d.\n\nSkelbiu šį Lietuvos Respublikos Seimo priimtą įstatymą.\n\nRespublikos Prezidentas                                                                                          Gitanas Nausėda"
    }
  ],
  "definitions": [
    {
      "term": "Inžinerinė savivaldybės infrastruktūra",
      "definition": "šilumos perdavimo tinklai, geriamojo vandens tiekimo ir nuotekų, įskaitant paviršines nuotekas, tvarkymo inžineriniai statiniai, vietinės reikšmės keliai (taip pat kelio elementai ir kiti inžineriniai statiniai, numatyti inžinerinės savivaldybės infrastruktūros statinio projekte ir esantys žemės juostoje, skirtoje gatvės ir jos elementų įrengimui, kai vietinės reikšmės kelias yra mieste, miestelyje ar kaimo gyvenamojoje vietovėje), kiti transporto statiniai, už kurių statybą, įrengimą ir (ar) eksploatavimą savivaldybės teritorijoje atsakingas savivaldybės infrastruktūros plėtros organizatorius ir (ar) savivaldybės infrastruktūros valdytojas.\nStraipsnio dalies pakeitimai:\nNr. XIV-2419, 2023-12-19, paskelbta TAR 2023-12-28, i. k. 2023-25640",
      "source_provision": "art2"
    },
    {
      "term": "Leidimas vykdyti žemės kasimo darbus",
      "definition": "dokumentas, kuriuo leidžiama vykdyti žemės kasimo darbus atskirųjų želdynų teritorijoje, vietinės reikšmės kelio juostoje, urbanizuotų teritorijų viešojoje erdvėje, kai kasama giliau kaip 50 cm.",
      "source_provision": "art2"
    },
    {
      "term": "Neprioritetinė savivaldybės infrastruktūra",
      "definition": "savivaldybės infrastruktūra, esanti teritorijoje, kuri nepatenka į savivaldybės ir (ar) vietovės lygmens bendruosiuose planuose nustatytas prioritetinės plėtros teritorijas ir kurioje savivaldybė neįsipareigoja vystyti socialinės ir (ar) inžinerinės infrastruktūros.",
      "source_provision": "art2"
    },
    {
      "term": "Prioritetinė savivaldybės infrastruktūra",
      "definition": "savivaldybės tarybos sprendimu pagal savivaldybės tarybos patvirtintus kriterijus pripažinta prioritetine ir (ar), atsižvelgiant į strateginio planavimo dokumentus, savivaldybės ir (ar) vietovės lygmens bendruosiuose planuose nustatytoms prioritetinės plėtros teritorijoms ir jų vystymui skirta savivaldybės infrastruktūra.",
      "source_provision": "art2"
    },
    {
      "term": "Savivaldybės infrastruktūra",
      "definition": "socialinė savivaldybės infrastruktūra ir inžinerinė savivaldybės infrastruktūra.",
      "source_provision": "art2"
    },
    {
      "term": "Savivaldybės infrastruktūros plėtra",
      "definition": "savivaldybės infrastruktūros projektavimas, statyba ir (ar) įrengimas kuriant naują savivaldybės infrastruktūrą arba didinant ir (ar) atkuriant esamos savivaldybės infrastruktūros pajėgumus.",
      "source_provision": "art2"
    },
    {
      "term": "Savivaldybės infrastruktūros plėtros įmoka",
      "definition": "pagal savivaldybės tarybos sprendimu tvirtinamą tarifą apskaičiuojama vienkartinė įmoka, kurią savivaldybei moka Lietuvos Respublikos ar užsienio valstybės fizinis ar juridinis asmuo, kita organizacija ar jų padalinys, pateikę prašymą gauti statybą leidžiantį dokumentą naujam statiniui statyti ar esamam rekonstruoti teritorijoje, kurioje pagal galiojančius teritorijų planavimo dokumentus numatoma savivaldybės infrastruktūra, ir (ar) planuojantys toje teritorijoje statyti ar rekonstruoti  statinį, kuris nepriklauso savivaldybės infrastruktūrai ir kuriam reikalinga savivaldybės infrastruktūra, tačiau statybą leidžiančio dokumento nereikia.\nStraipsnio dalies pakeitimai:\nNr. XIV-646, 2021-11-16, paskelbta TAR 2021-11-25, i. k. 2021-24312",
      "source_provision": "art2"
    },
    {
      "term": "Savivaldybės infrastruktūros plėtros iniciatorius",
      "definition": "Lietuvos Respublikos ar užsienio valstybės fizinis ar juridinis asmuo, kita organizacija ar jų padalinys, inicijuojantys ir įgyvendinantys savivaldybės infrastruktūros plėtrą savivaldybės teritorijoje pagal savivaldybės infrastruktūros plėtros sutartį.",
      "source_provision": "art2"
    },
    {
      "term": "Savivaldybės infrastruktūros plėtros išlaidos",
      "definition": "savivaldybės infrastruktūros plėtros iniciatoriaus išlaidos įgyvendinant savivaldybės infrastruktūros plėtrą pagal savivaldybės infrastruktūros plėtros sutartį.",
      "source_provision": "art2"
    },
    {
      "term": "Savivaldybės infrastruktūros plėtros organizatorius",
      "definition": "savivaldybės administracija ar savivaldybės tarybos sprendimu įsteigtas ir (ar) paskirtas viešasis juridinis asmuo, išskyrus viešąsias įstaigas, organizuojantys ir šiame įstatyme nustatytais atvejais įgyvendinantys savivaldybės infrastruktūros plėtrą.",
      "source_provision": "art2"
    },
    {
      "term": "Savivaldybės infrastruktūros valdytojas",
      "definition": "savivaldybės institucija, savivaldybės įmonė, įstaiga ar organizacija, Lietuvos Respublikos valstybės ir savivaldybių turto valdymo, naudojimo ir disponavimo juo įstatymo 12 straipsnyje nustatytais atvejais – kiti juridiniai asmenys, patikėjimo ar nuosavybės teise valdantys ir naudojantys savivaldybės infrastruktūrą.",
      "source_provision": "art2"
    },
    {
      "term": "Socialinė savivaldybės infrastruktūra",
      "definition": "kultūros, švietimo ir mokslo, sveikatos, sporto paskirties statiniai ir (arba) savivaldybės funkcijoms atlikti skirti objektai, už kurių statybą, įrengimą ir (ar) eksploatavimą savivaldybės teritorijoje atsakingas savivaldybės infrastruktūros organizatorius ir (ar) savivaldybės infrastruktūros valdytojas.\n\n13. Kitos šiame įstatyme vartojamos sąvokos suprantamos taip, kaip jos yra apibrėžtos Lietuvos Respublikos teritorijų planavimo įstatyme, Lietuvos Respublikos statybos įstatyme, Lietuvos Respublikos kelių įstatyme, Lietuvos Respublikos geriamojo vandens ir nuotekų tvarkymo įstatyme, Lietuvos Respublikos vietos savivaldos įstatyme, Lietuvos Respublikos valstybės ir savivaldybių turto valdymo, naudojimo ir disponavimo juo įstatyme, Lietuvos Respublikos elektroninių ryšių įstatyme ir Lietuvos Respublikos šilumos ūkio įstatyme.",
      "source_provision": "art2"
    }
  ]
}

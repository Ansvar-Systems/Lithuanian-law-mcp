{
  "id": "lt-law-xii-2419",
  "type": "statute",
  "title": "Lietuvos Respublikos tabako, tabako gaminių ir su jais susijusių gaminių kontrolės įstatymo Nr.  I-1143 1, 2, 4, 4-1, 6, 8, 8-1, 8-2, 8-3, 8-4, 8-7, 9, 13, 15, 16-1, 16-2, 17, 17-1, 19, 26 straipsnių, II skyriaus pavadinimo ir antrojo skirsnio, 2 priedo pakeitimo ir Įstatymo papildymo 14-1 straipsniu įstatymas",
  "short_name": "XII-2419",
  "status": "in_force",
  "issued_date": "2016-06-09",
  "in_force_date": "2016-07-01",
  "url": "https://e-tar.lt/portal/lt/legalAct/637d0200384311e69101aaab2992cbcd/eVQQYJZrAS",
  "provisions": [
    {
      "provision_ref": "art1",
      "section": "1",
      "title": "1 straipsnis. 1 straipsnio pakeitimas",
      "content": "Pakeisti 1 straipsnio 1 dalį ir ją išdėstyti taip:\n\n„1. Šis Įstatymas reglamentuoja su tabako gaminių gamyba, prekyba, laikymu, gabenimu, įvežimu, importu, reklama, vartojimu, įsigijimo ir (ar) vartojimo skatinimu bei rėmimu, taip pat su tabako, tabako gaminių ir su jais susijusių gaminių pateikimu rinkai ir ženklinimu susijusius santykius ir nustato valstybės tabako, tabako gaminių ir su tabako gaminiais susijusių gaminių kontrolės pagrindus Lietuvos Respublikoje.“"
    },
    {
      "provision_ref": "art2",
      "section": "2",
      "title": "2 straipsnis. 2 straipsnio pakeitimas",
      "content": "Pakeisti 2 straipsnį ir jį išdėstyti taip:\n\n„2 straipsnis. Pagrindinės šio Įstatymo sąvokos\n\n1. Automobilinė parduotuvė – registruota transporto priemonė, įrengta kaip maisto ir (ar) ne maisto prekių pardavimo vieta, iš kurios savivaldybės tarybos nustatyta tvarka aptarnaujami miestelių ir kaimų gyventojai.\n\n2. Bedūmis tabako gaminys – tabako gaminys, kuris vartojamas nepridegtas, įskaitant kramtomąjį, uostomąjį ir oraliniam vartojimui skirtą tabaką.\n\n3. Bendrasis įspėjimas – užrašas ant rūkomojo tabako gaminių pakuočių „Rūkymas žudo – mesk rūkyti tuojau pat“.\n\n4. Cigaras ar cigarilė – tabako gaminys, vartojamas pridegtas:\n\n1) paruoštas rūkyti tabako ritinėlis, įvyniotas į išorinį apvalkalą, pagamintą iš natūralaus tabako;\n\n2) paruoštas rūkyti smulkinto tabako mišiniu užpildytas tabako ritinėlis, kurį visiškai dengia tabako spalvos apvalkalas, pagamintas iš regeneruoto tabako (apvalkalas turi dengti ir filtrą, bet ne kandiklį, kai jie yra), ir kurio vieneto svoris (be filtro ar kandiklio) yra ne mažesnis kaip 2,3 gramo, bet ne didesnis kaip 10 gramų ir bent trečdalio ritinėlio (pagal ilgį) apimtis yra ne mažesnė kaip 34 milimetrų.\n\n5. Cigaretė – tabako gaminys, vartojamas pridegtas:\n\n1) paruoštas rūkyti tabako ritinėlis, kuris nepriskirtinas prie cigarų ar cigarilių pagal šio straipsnio 4 dalies nuostatas;\n\n2) tabako ritinėlis, kuris nepramoniniu būdu įkištas į cigarečių popieriaus vamzdelį, pagamintą iš cigarečių popieriaus;\n\n3) tabako ritinėlis, kuris nepramoniniu būdu įvyniotas į cigarečių popierių.\n\n6. Derva – grynas bevandenis nikotino neturintis dūmų kondensatas.\n\n7. Didžiausiasis leidžiamasis kiekis – miligramais matuojamas didžiausias leidžiamas medžiagos kiekis, įskaitant nulį, tabako gaminyje arba iš jo išsiskiriančiose medžiagose.\n\n8. Elektroninė cigaretė – gaminys, naudojamas garams, kuriuose yra nikotino, vartoti per kandiklį, arba bet kuri tokio gaminio sudedamoji dalis, įskaitant kapsulę, rezervuarą ir įtaisą be kapsulės ar rezervuaro. Elektroninės cigaretės gali būti vienkartinės arba daugkartinės (pripildomos iš elektroninių cigarečių pildyklės arba keičiamos vienkartinės kapsulės).\n\n9. Elektroninių cigarečių pildyklė – indas, kuriame yra nikotino turinčio skysčio, naudojamo elektroninėms cigaretėms pripildyti.\n\n10. Europos ekonominės erdvės susitarimo dalyvė – Europos Sąjungos valstybė narė ar Europos laisvosios prekybos asociacijos (ELPA) valstybė, išskyrus Šveicarijos Konfederaciją.\n\n11. Europos ekonominės erdvės susitarimo dalyvėje, išskyrus Lietuvos Respubliką, įsteigto juridinio asmens ar kitos organizacijos filialas – filialas, atstovybė ar kitas tokios teisinės formos neturintis Europos ekonominės erdvės susitarimo dalyvėje, išskyrus Lietuvos Respubliką, įsteigto juridinio asmens ar kitos organizacijos padalinys.\n\n12. Informacinis pranešimas – užrašas ant rūkomojo tabako gaminių išorinės pakuotės, įskaitant vienetinius pakelius, „Tabako dūmuose yra daugiau kaip 70 medžiagų, kurios, kaip žinoma, sukelia vėžį“.\n\n13. Įspėjimas apie galimą žalą sveikatai – įspėjimas apie tabako gaminio vartojimo sukeliamą žalą žmogaus sveikatai arba kitus nepageidaujamus padarinius, įskaitant tekstinius įspėjimus apie galimą žalą sveikatai, kombinuotuosius įspėjimus apie galimą žalą sveikatai, bendruosius įspėjimus ir informacinius pranešimus, teikiamus, kaip numatyta šiame Įstatyme.\n\n14. Išorinė pakuotė – pakuotė (išskyrus permatomą vyniojamąją medžiagą), į kurią supakuoti tabako gaminiai ar su tabako gaminiais susiję gaminiai pateikiami rinkai ir kuri apima vienetinį pakelį ar vienetinių pakelių bloką.\n\n15. Išsiskiriančios medžiagos – medžiagos, kurios išsiskiria vartojant tabaką, tabako gaminį ar su tabako gaminiais susijusį gaminį pagal paskirtį.\n\n16. Kombinuotasis įspėjimas apie galimą žalą sveikatai – įspėjimas apie galimą žalą sveikatai, kurį sudaro tekstinis įspėjimas ir jį atitinkanti nuotrauka ar iliustracija, kaip numatyta šiame Įstatyme.\n\n17.  Kramtomasis tabakas – bedūmis tabako gaminys, skirtas tik kramtyti.\n\n18.  Kvapioji medžiaga – priedas, suteikiantis kvapą ir (ar) skonį.\n\n19. Naujoviškas tabako gaminys – tabako gaminys, kuris nepriklauso jokiai iš šių kategorijų: cigarečių, suktinių tabako, pypkių tabako, vandens pypkių tabako, cigarų, cigarilių, kramtomojo tabako, uostomojo tabako ar oraliniam vartojimui skirto tabako, ir yra pateiktas rinkai po 2014 m. gegužės 19 d.\n\n20. Neapdorotas tabakas – nesmulkinti ar kitaip neapdoroti tabako lapai ir kitos tabako dalys, išskyrus tuos, kurie pagal Lietuvos Respublikos akcizų įstatymą laikomi apdorotu tabaku.\n\n21. Nikotinas – alkaloidas, esantis tabake.\n\n22. Oraliniam vartojimui skirtas tabakas – per burną vartoti, išskyrus įkvėpti ar kramtyti, skirtas tabako gaminys, kuris gaminamas tik iš tabako arba kuriame yra tabako ir kuris tiekiamas porcijomis dažniausiai supakuotas į paprastus arba akytus paketėlius kaip milteliai arba kaip smulkios dalelės ar kaip bet kokie jų mišiniai.\n\n23. Paslėpta tabako gaminių ir (ar) su tabako gaminiais susijusių gaminių reklama – bet kokia forma ir bet kokiomis priemonėmis skleidžiama informacija apie tabako gaminius ir (ar) su tabako gaminiais susijusius gaminius, tabako gaminių ir (ar) su tabako gaminiais susijusių gaminių gamintojus, importuotojus ar pardavėjus, jų firmos vardą (pavadinimą), prekių ženklą ar veiklą, pateikiama taip, kad gali suklaidinti reklamos vartotojus dėl šios informacijos pateikimo tikrojo tikslo. Toks informacijos pateikimas visais atvejais laikomas paslėpta reklama, kai už ją užmokama ar kitaip atsilyginama.\n\n24. Paviljonas – Nekilnojamojo turto registre neregistruojamas ir į žemę įleistų pamatų neturintis laikinas statinys, pagamintas gamykloje ar pastatytas iš surenkamų konstrukcijų ir turintis viduje įrengtą prekybos salę pirkėjams aptarnauti.\n\n25. Pypkių tabakas – tabakas, kuris vartojamas pridegtas ir išimtinai skirtas rūkyti juo prikimštą pypkę.\n\n26. Pridėtinis tabako gaminio kvapas ar skonis – aiškiai juntamas ne tabako kvapas ar skonis, kurį suteikia priedas ar priedų derinys, įskaitant vaisių, prieskonių, žolių, alkoholio, karamelės, mentolio ar vanilės ir kitus priedus ar jų derinius, ir kuris jaučiamas prieš vartojant ir (ar) vartojant tabako gaminį.\n\n27. Priedas – medžiaga, išskyrus tabaką, kuri gali būti dedama į tabako gaminį, vienetinį pakelį ar bet kokią išorinę pakuotę.\n\n28. Priklausomybės sukėlimo geba – farmakologinė medžiagos geba sukelti priklausomybę – būklę, kai suteikiamu pasitenkinimu ar abstinencijos simptomų palengvinimu arba abiem būdais paveikiami individo gebėjimai kontroliuoti savo elgesį.\n\n29. Rėmimas – finansinė ar kitokia parama renginiui, veiklai ar asmeniui, skatinanti įsigyti ir (ar) vartoti tabako gaminius ir su tabako gaminiais susijusius gaminius.\n\n30. Rūkomasis žolinis gaminys – augalų, žolių ar vaisių pagrindo gaminys, kuriame nėra tabako ir kurį galima vartoti pridegtą.\n\n31. Rūkomojo tabako gaminys – tabako gaminys, kuris vartojamas pridegtas.\n\n32. Socialinė reklama – reklama, kuria skatinama socialinė gerovė, tai yra sveika gyvensena, sveikatos stiprinimas, ligų ir žalingų sveikatai įpročių profilaktika.\n\n33. Suktinių tabakas – tabakas, kuris vartotojų ar mažmeninės prekybos vietose naudojamas cigaretėms pasigaminti ar pagaminti.\n\n34. Suktinių tabako maišelis (toliau – maišelis) – suktinių tabakui skirta pastatoma plokščiadugnė arba neplokščiadugnė (stačiakampio voko su užlenkiamu kraštu formos) talpyklė iš lanksčios medžiagos (vienetinis pakelis), kurios dugnas sandariai sujungtas su sienelėmis.\n\n35. Su tabako gaminiais susijęs gaminys (toliau – susijęs gaminys) – elektroninė cigaretė, elektroninių cigarečių pildyklė, taip pat rūkomasis žolinis gaminys.\n\n36. Tabakas – lapai ir kitos natūralios apdorotos ar neapdorotos tabako (Nicotiana) genties augalų dalys, įskaitant pūstinį ir regeneruotą tabaką.\n\n37. Tabako gaminio ir (ar) susijusio gaminio sudedamoji dalis – tabakas, priedas, taip pat bet kuri medžiaga ar elementas, esantis paruoštame vartoti tabako gaminyje ir (ar) susijusiame gaminyje, įskaitant popierių, filtrą, rašalą, kapsules ir klijus.\n\n38. Tabako gaminys – vartoti skirtas gaminys, kuris gaminamas tik iš tabako (tiek genetiškai modifikuoto, tiek nemodifikuoto) arba kuriame yra tabako.\n\n39. Tabako gaminių didmeninės prekybos sandėlis – atskirą įėjimą turinti nuo kitų patalpų konstrukcijomis atitverta patalpa arba Lietuvos Respublikoje esančio akcizais apmokestinamų prekių sandėlio patalpa, kurios Nekilnojamojo turto registre įregistruotos kaip sandėliai ir kuriose vykdoma tabako gaminių didmeninė prekyba.\n\n40. Tabako gaminių ir (ar) susijusių gaminių importas – tabako gaminių ir (ar) susijusių gaminių įvežimas į Lietuvos Respubliką iš kitų valstybių, išskyrus Europos ekonominės erdvės susitarimo dalyves ir Turkiją, nebent gaminiams yra taikoma sąlyginio neapmokestinimo muitinės procedūra arba priemonė jų įvežimo į Lietuvos Respubliką metu, taip pat sąlyginio neapmokestinimo muitinės procedūros arba priemonės taikymo nutraukimas.\n\n41. Tabako gaminių ir (ar) susijusių gaminių importuotojas – Lietuvos Respublikoje įsteigtas juridinis asmuo ir (ar) užsienio juridinio asmens filialas, kuris iš kitų valstybių, išskyrus Europos ekonominės erdvės susitarimo dalyves ir Turkiją, įveža į Lietuvos Respublikos teritoriją tabako gaminius ir (ar) susijusius gaminius.\n\n42. Tabako gaminių ir (ar) susijusių gaminių įsigijimo ir (ar) vartojimo skatinimas – informavimo ir įtikinėjimo veiksmai, įskaitant specialius renginius, akcijas, nuolaidas, dovanas ir panašiai, skatinantys apsispręsti įsigyti ir (ar) vartoti tabako gaminius ir (ar) susijusius gaminius.\n\n43. Tabako gaminių ir (ar) susijusių gaminių įvežimas – tabako gaminių ir (ar) susijusių gaminių įvežimas į Lietuvos Respubliką (išskyrus fizinių asmenų įvežamus tabako gaminius ir (ar) susijusius gaminius) iš Europos ekonominės erdvės susitarimo dalyvių ir Turkijos.\n\n44. Tabako gaminių ir (ar) susijusių gaminių mažmeninės prekybos vieta (toliau – mažmeninės prekybos vieta) – parduotuvių, kioskų, paviljonų, restoranų, kavinių, barų, bufetų ar kitos patalpos ir automobilinės parduotuvės, kuriose tabako gaminiai ir (ar) susiję gaminiai parduodami vartotojui (kai pirkėjai aptarnaujami lauko sąlygomis, tabako gaminių ir (ar) susijusių gaminių prekybos vieta laikoma kasos aparato įrengimo vieta).\n\n45. Tabako gaminių ir (ar) susijusių gaminių prekybos vieta (toliau – prekybos vieta) – tabako gaminių ir (ar) susijusių gaminių mažmeninės prekybos vieta, taip pat patalpa, kuriose vyksta tabako gaminių ir (ar) susijusių gaminių didmeninė prekyba.\n\n46. Tabako gaminių ir (ar) susijusių gaminių reklama – bet kokia forma ir bet kokiomis priemonėmis skleidžiama informacija apie tabako gaminius ir (ar) susijusius gaminius, tiesiogiai ar netiesiogiai skatinanti įsigyti ir (ar) vartoti tabako gaminius ir (ar) susijusius gaminius.\n\n47. Tabako, tabako gaminių ir (ar) susijusių gaminių kontrolė (toliau – tabako kontrolė) – šiame Įstatyme ir kituose tabako kontrolę reglamentuojančiuose teisės aktuose nustatytų tabako, tabako gaminių ir (ar) susijusių gaminių vartojimo, gamybos, įvežimo, importo, prekybos, reklamos, įsigijimo, įsigijimo ir (ar) vartojimo skatinimo, rėmimo valstybinio reglamentavimo priemonių, skirtų tabako gaminių ir (ar) susijusių gaminių vartojimui, taip pat jų vartojimo neigiamiems padariniams sveikatai ir ūkiui mažinti, visuma.\n\n48. Tarpvalstybinė nuotolinė prekyba – nuotolinis pardavimas vartotojams, kai vartotojas, užsakydamas gaminį mažmeninės prekybos vietoje, yra Lietuvos Respublikoje, o mažmeninės prekybos vieta įsteigta kitoje Europos ekonominės erdvės susitarimo dalyvėje ar kitoje užsienio valstybėje; mažmeninės prekybos vieta laikoma įsteigta Europos ekonominės erdvės susitarimo dalyvėje:\n\n1) prekiaujant fiziniam asmeniui – jeigu jis turi savo verslo vietą toje Europos ekonominės erdvės susitarimo dalyvėje;\n\n2) kitais atvejais – jeigu asmuo, kuris verčiasi mažmenine prekyba, turi savo oficialią būstinę, centrinę administraciją ar verslo vietą, įskaitant filialą, agentūrą ar bet kokį kitą padalinį, toje Europos ekonominės erdvės susitarimo dalyvėje.\n\n49. Tiekimas rinkai – gaminių, neatsižvelgiant į jų pagaminimo vietą, tiekimas Lietuvos Respublikoje esantiems vartotojams už mokestį ar nemokamai, įskaitant nuotolinį pardavimą. Tarpvalstybinės nuotolinės prekybos atveju gaminys laikomas tiekiamu Lietuvos Respublikos rinkai, jeigu vartotojas yra Lietuvos Respublikoje.\n\n50. Toksiškumas – medžiagos savybė sukelti tam tikro lygio iš karto ar ilgainiui pasireiškiantį žalingą poveikį žmogaus organizmui, paprastai kai ta medžiaga vartojama arba jos poveikis patiriamas dažnai ar nuolat.\n\n51. Uostomasis tabakas – bedūmis tabako gaminys, kuris vartojamas per nosį.\n\n52. Užsienio juridinis asmuo – Europos ekonominės erdvės susitarimo dalyvėje (išskyrus Lietuvos Respubliką) ar kitoje užsienio valstybėje įsteigtas juridinis asmuo arba kita organizacija.\n\n53. Vandens pypkių tabakas – tabako gaminys, kurį galima vartoti naudojant vandens pypkę. Šiame Įstatyme vandens pypkių tabakas laikomas rūkomojo tabako gaminiu. Jeigu tabaką galima naudoti ir vandens pypkėse, ir kaip suktinių tabaką, jis laikomas suktinių tabaku.\n\n54. Vienetinis pakelis – mažiausia atskira rinkai tiekiamo tabako gaminio ar susijusio gaminio pakuotė.\n\n55. Kitos šiame Įstatyme vartojamos sąvokos suprantamos taip, kaip jos apibrėžtos Lietuvos Respublikos akcizų įstatyme, Lietuvos Respublikos produktų saugos įstatyme, Lietuvos Respublikos švietimo įstatyme ir Lietuvos Respublikos vartotojų teisių apsaugos įstatyme.“"
    },
    {
      "provision_ref": "art3",
      "section": "3",
      "title": "3 straipsnis. II skyriaus pavadinimo pakeitimas",
      "content": "Pakeisti II skyriaus pavadinimą ir jį išdėstyti taip:\n\n„II SKYRIUS\nTABAKO GAMINIŲ IR SUSIJUSIŲ GAMINIŲ SUDĖTIES, KOKYBĖS IR ŽENKLINIMO, INFORMACIJOS APIE TABAKO GAMINIUS, SUSIJUSIUS GAMINIUS IR NAUJOVIŠKUS TABAKO GAMINIUS TEIKIMO REIKALAVIMAI“."
    },
    {
      "provision_ref": "art4",
      "section": "4",
      "title": "4 straipsnis. 4 straipsnio pakeitimas",
      "content": "Pakeisti 4 straipsnį ir jį išdėstyti taip:\n\n„4 straipsnis. Tabako gaminių sudėties ir kokybės bendrieji reikalavimai\n\n1. Lietuvos Respublikoje gaminamų ir (ar) parduodamų tabako gaminių sudėties ir kokybės rodikliai turi atitikti šiame Įstatyme nustatytus reikalavimus.\n\n2. Lietuvos Respublikoje parduodamose, gaminamose ar į ją importuojamose ir eksportuojamose cigaretėse didžiausieji leidžiamieji išsiskiriančių medžiagų kiekiai neturi viršyti: dervų – 10 miligramų, nikotino – 1 miligramo, anglies monoksido – 10 miligramų iš vienos cigaretės.\n\n3. Lietuvos Respublikos sveikatos apsaugos ministerija (toliau – Sveikatos apsaugos ministerija) turi teisę atlikti tyrimus tam, kad būtų nustatytas iš cigarečių išsiskiriančių medžiagų, nenurodytų šio straipsnio 2 dalyje, kiekis ir (ar) iš kitų negu cigaretės tabako gaminių išsiskiriančių medžiagų kiekis, įvertintas šių medžiagų poveikis sveikatai, ypač jeigu šios medžiagos pasižymi priklausomybę lemiančiu poveikiu. Šiuos tyrimus atlikti gali laboratorijos, nurodytos šio Įstatymo 6 straipsnio 1 dalyje.\n\n4. Sveikatos apsaugos ministerija praneša Europos Komisijai apie visus iš cigarečių išsiskiriančių medžiagų, nenurodytų šio straipsnio 2 dalyje, ir (ar) iš kitų negu cigaretės tabako gaminių išsiskiriančių medžiagų didžiausiuosius leidžiamuosius išsiskiriančių medžiagų kiekius, jeigu tokie didžiausieji leidžiamieji išsiskiriančių medžiagų kiekiai nustatyti, ir informuoja ją apie matavimo metodus, kuriais iš cigarečių išsiskiriančių medžiagų ir (ar) iš kitų negu cigaretės tabako gaminių išsiskiriančių medžiagų didžiausieji leidžiamieji išsiskiriančių medžiagų kiekiai buvo nustatyti.\n\n5. Lietuvos Respublikos Vyriausybės įgaliota institucija, vadovaudamasi moksliniais tyrimais pagrįstais įrodymais, turi teisę uždrausti naudoti tabako gaminio sudedamąsias dalis, pasižyminčias įprantamąsias tabako gaminių savybes didinančiu poveikiu.“"
    },
    {
      "provision_ref": "art5",
      "section": "5",
      "title": "5 straipsnis. 41 straipsnio pakeitimas",
      "content": "Pakeisti 41 straipsnį ir jį išdėstyti taip:\n\n„41 straipsnis. Tabako gaminių sudedamųjų dalių reglamentavimas\n\n1. Lietuvos Respublikoje draudžiama tiekti rinkai pridėtinio tabako gaminio kvapo ar skonio tabako gaminius. Šis draudimas nėra taikomas priedams, kurie yra būtini tabako gaminių gamybai, pavyzdžiui, cukrui, skirtam džiovinimo proceso metu prarastam cukrui pakeisti, jeigu tie priedai nesuteikia gaminiui pridėtinio tabako gaminio kvapo ar skonio ir žymiai ar išmatuojamai nepadidina tabako gaminio priklausomybės sukėlimo gebos, kancerogeninių, mutageninių ir toksiškai veikiančių reprodukciją (toliau – KMR) savybių. Lietuvos Respublikos Vyriausybė ar jos įgaliota institucija praneša Europos Komisijai apie priemones, kurių imtasi pagal šią dalį.\n\n2. Europos Sąjungos teisės aktuose ar juos įgyvendinančiuose Lietuvos Respublikos Vyriausybės ar jos įgaliotos institucijos priimtuose teisės aktuose nustatomos procedūros, pagal kurias nustatoma, ar tabako gaminys patenka į šio straipsnio 1 dalies taikymo sritį.\n\n3. Lietuvos Respublikoje draudžiama pateikti rinkai tabako gaminius, kuriuose yra šių priedų:\n\n1) vitaminų arba kitų priedų, kurie sudaro įspūdį, kad tabako gaminys yra naudingas ar mažiau kenksmingas sveikatai;\n\n2) kofeino arba taurino, arba kitų priedų ir stimuliuojamųjų junginių, kurie siejami su energija ir gyvybingumu;\n\n3) priedų, nudažančių išsiskiriančias medžiagas;\n\n4) rūkomojo tabako gaminių atveju – priedų, kurie palengvina įkvėpimą ar nikotino įsisavinimą;\n\n5) priedų, kurie nesudeginti turi KMR savybių.\n\n4. Lietuvos Respublikoje draudžiama tiekti rinkai tabako gaminius, kurių bet kokiose sudedamosiose dalyse, pavyzdžiui, filtruose, popieriuje, pakuotėse, kapsulėse ar bet kuriuose techniniuose elementuose yra kvapiųjų medžiagų, leidžiančių pakeisti atitinkamo tabako gaminio kvapą ar skonį, jų stiprumą ar tabako gaminio dūmo sodrumą. Filtruose, popieriuje ir kapsulėse negali būti tabako arba nikotino.\n\n5. Tabako gaminiams atitinkamai taikomos 2006 m. gruodžio 18 d. Europos Parlamento ir Tarybos reglamento (EB) Nr. 1907/2006 dėl cheminių medžiagų registracijos, įvertinimo, autorizacijos ir apribojimų (REACH), įsteigiančio Europos cheminių medžiagų agentūrą, iš dalies keičiančio Direktyvą 1999/45/EB bei panaikinančio Tarybos reglamentą (EEB) Nr. 793/93, Komisijos reglamentą (EB) Nr. 1488/94, Tarybos direktyvą 76/769/EEB ir Komisijos direktyvas 91/155/EEB, 93/67/EEB, 93/105/EB bei 2000/21/EB (toliau – Reglamentas (EB) Nr. 1907/2006), nuostatos ir sąlygos.\n\n6. Lietuvos Respublikos Vyriausybė ar jos įgaliota institucija, turėdama mokslinių įrodymų, kad konkrečiame tabako gaminyje esančių priedų kiekis yra toks, kad vartojimo metu žymiai ar išmatuojamai padidėja tabako gaminio priklausomybės sukėlimo geba, toksiškumas arba jo KMR savybės, turi teisę Lietuvos Respublikos Vyriausybės ar jos įgaliotos institucijos nustatyta tvarka uždrausti pateikti rinkai tokį tabako gaminį. Tokiais atvejais Lietuvos Respublikos Vyriausybė ar jos įgaliota institucija praneša Europos Komisijai apie priemones, kurių ji ėmėsi pagal šią dalį.\n\n7. Šio straipsnio 1 ir 4 dalyse nustatyti draudimai taikomi cigaretėms ir suktinių tabakui.\n\n8. Lietuvos Respublikos Vyriausybės ar jos įgaliotos institucijos nustatyta tvarka ir sąlygomis tabako gaminių gamintojai ir importuotojai turi teisę kreiptis į Lietuvos Respublikos Vyriausybės įgaliotą instituciją dėl įvertinimo, ar tabako gaminys turi pridėtinį tabako gaminio kvapą ar skonį, ar jo gamybai buvo panaudoti draudžiami priedai ar kvapiosios medžiagos ir ar tabako gaminio sudėtyje yra toks priedų kiekis, dėl kurio žymiai ir išmatuojamai padidėja atitinkamo tabako gaminio priklausomybės sukėlimo geba, toksiškumas arba jo KMR savybės.“"
    },
    {
      "provision_ref": "art6",
      "section": "6",
      "title": "6 straipsnis. 6 straipsnio pakeitimas",
      "content": "Pakeisti 6 straipsnį ir jį išdėstyti taip:\n\n„6 straipsnis. Laboratorijos ir matavimo metodai\n\n1. Dervų, nikotino, anglies monoksido kiekiai cigaretėse nustatomi Europos ekonominės erdvės susitarimo dalyvių ar Turkijos kompetentingų institucijų patvirtintose (akredituotose) laboratorijose, kurios yra įtrauktos į Europos Komisijos Jungtinio tyrimų centro laboratorijų sąrašą. Lietuvos Respublikoje šioje dalyje nurodytas laboratorijas patvirtina (akredituoja) ir prižiūri Lietuvos Respublikos Vyriausybės įgaliota institucija. Lietuvos Respublikoje veikiančios laboratorijos, kurios siekia būti patvirtintos (akredituotos), privalo atitikti šio straipsnio 3 dalyje nurodytus Lietuvos standartus.\n\n2. Lietuvos Respublikoje patvirtintos (akredituotos) laboratorijos negali priklausyti tabako pramonei ir (ar) būti jos kontroliuojamos.\n\n3. Šio straipsnio 1 dalyje nurodytos Lietuvos Respublikoje patvirtintos (akredituotos) laboratorijos, nustatydamos dervų, nikotino ir anglies monoksido kiekį cigaretėse, privalo taikyti Lietuvos standartuose, perimančiuose ISO standartus (dėl dervų kiekio – ISO 4387, dėl nikotino kiekio – ISO 10315, dėl anglies monoksido kiekio – ISO 8454, o tikrindamos dervų, nikotino ir anglies monoksido kiekio matavimo tikslumą – ISO 8243), nustatytus matavimo metodus.\n\n4. Sveikatos apsaugos ministerija informuoja Europos Komisiją apie šio straipsnio 1 dalyje nurodytas Lietuvos Respublikoje patvirtintas (akredituotas) laboratorijas, nurodydama Lietuvos Respublikoje patvirtintų (akredituotų) laboratorijų patvirtinimo (akreditavimo) kriterijus (Lietuvos standartus) ir jų taikomus šio straipsnio 3 dalyje nustatytus matavimo metodus, kurie yra nurodyti Lietuvos Respublikoje patvirtintos (akredituotos) laboratorijos akreditavimo pažymėjime.\n\n5. Jeigu šio straipsnio 1 dalyje nurodytos Lietuvos Respublikoje patvirtintos (akredituotos) laboratorijos nustato šio straipsnio 3 dalyje nenurodytų iš cigarečių išsiskiriančių medžiagų ir (ar) iš kitų negu cigaretės tabako gaminių išsiskiriančių medžiagų ir jų kiekius, Sveikatos apsaugos ministerija praneša Europos Komisijai apie Lietuvos Respublikos patvirtintoje (akredituotoje) laboratorijoje taikomus standartinius, nestandartinius ar Lietuvos Respublikos patvirtintos (akredituotos) laboratorijos sukurtus šių išsiskiriančių medžiagų nustatymo ir matavimo metodus.“"
    },
    {
      "provision_ref": "art7",
      "section": "7",
      "title": "7 straipsnis. 8 straipsnio pakeitimas",
      "content": "Pakeisti 8 straipsnį ir jį išdėstyti taip:\n\n„8 straipsnis. Lietuvos Respublikoje parduoti skirtų tabako gaminių ir susijusių gaminių ženklinimo reikalavimai\n\n1. Lietuvos Respublikoje parduodami tabako gaminiai ir susiję gaminiai turi būti paženklinti teisės aktų nustatyta tvarka.\n\n2. Ant tabako gaminių ir susijusių gaminių vienetinių pakelių ir jų išorinių pakuočių pateikiama informacija neturi klaidinti vartotojo.“"
    },
    {
      "provision_ref": "art8",
      "section": "8",
      "title": "8 straipsnis. 81 straipsnio pakeitimas",
      "content": "Pakeisti 81 straipsnio 3 dalį ir ją išdėstyti taip:\n\n„3. Įspėjimai apie galimą žalą sveikatai privalo būti atspausdinti nenutrinamais aiškiai matomais spaudmenimis ir matomi visi, jie negali būti iš dalies ar visiškai uždengti ar pertraukti banderolėmis, kainų ženklais, saugumo elementais, vyniojimui skirtais maišeliais, aplankais, dėžutėmis ar kitomis priemonėmis, kai tabako gaminiai pateikiami rinkai. Ant tabako gaminių vienetinių pakelių, išskyrus cigarečių pakelius ir suktinių tabako maišelius, įspėjimai apie galimą žalą sveikatai gali būti pateikti lipdukuose, jeigu tokių lipdukų neįmanoma pašalinti. Įspėjimai apie galimą žalą sveikatai turi išlikti nepaliesti atidarant vienetinį pakelį, išskyrus pakelius su viršutiniu atverčiamu dangteliu, kai įspėjimai apie galimą žalą sveikatai gali būti perplėšiami atidarant pakelį, bet tik taip, kad nebūtų pažeistas teksto, nuotraukų ir informacijos dėl metimo rūkyti grafinis vientisumas ir matomumas.“"
    },
    {
      "provision_ref": "art9",
      "section": "9",
      "title": "9 straipsnis. 82 straipsnio pakeitimas",
      "content": "Pakeisti 82 straipsnį ir jį išdėstyti taip:\n\n„82 straipsnis. Bendrieji įspėjimai ir informacinis pranešimas dėl rūkomojo tabako gaminių\n\n1. Ant kiekvieno rūkomojo tabako gaminių vienetinio pakelio ir ant bet kokios jų išorinės pakuotės turi būti bendrasis įspėjimas „Rūkymas žudo – mesk rūkyti tuojau pat“.\n\n2. Ant kiekvieno rūkomojo tabako gaminių vienetinio pakelio ir ant bet kokios jų išorinės pakuotės turi būti informacinis pranešimas „Tabako dūmuose yra daugiau kaip 70 medžiagų, kurios, kaip žinoma, sukelia vėžį“.\n\n3. Cigarečių vienetiniuose pakeliuose ir suktinių tabako stačiakampio gretasienio formos vienetiniuose pakeliuose bendrasis įspėjimas turi būti pateikiamas ant vienetinio pakelio šoninio paviršiaus apatinės dalies, o informacinis pranešimas – ant kito šoninio paviršiaus apatinės dalies. Šių įspėjimų viena kraštinė turi būti ne mažesnė kaip 20 milimetrų.\n\n4. Cigarečių ir suktinių tabako dėžutės formos vienetiniuose pakeliuose su varstomuoju dangteliu, dėl kurio atidarius vienetinį pakelį šoniniai paviršiai pasidalija į dvi dalis, visas bendrasis įspėjimas ir informacinis pranešimas turi būti ant didesniosios iš tų dviejų padalytų paviršių pusės. Bendrasis įspėjimas taip pat pateikiamas ant vidinės viršutinio paviršiaus dalies, kuri matoma atidarius vienetinį pakelį. Tokio vienetinio pakelio su varstomuoju dangteliu šoninės dalys turi būti ne mažesnės kaip 16 milimetrų aukščio.\n\n5. Suktinių tabako, parduodamo maišeliuose, atveju bendrasis įspėjimas ir informacinis pranešimas turi būti ant paviršių, ant kurių užtikrinamas visiškas šių įspėjimų matomumas. Suktinių tabako cilindro formos vienetiniuose pakeliuose bendrasis įspėjimas turi būti ant išorinio dangtelio paviršiaus, o informacinis pranešimas – ant vidinio dangtelio paviršiaus.\n\n6. Tiek bendrasis įspėjimas, tiek informacinis pranešimas turi užimti 50 procentų paviršių, ant kurių jie spausdinami, ploto.\n\n7. Šio straipsnio 1 ir 2 dalyse nurodytas bendrasis įspėjimas ir informacinis pranešimas:\n\n1) spausdinami baltame fone juodos spalvos Helvetica pusjuodžiu šriftu;\n\n2) pateikiami jiems skirto paviršiaus centre, o ant stačiakampio gretasienio formos vienetinių pakelių ir ant bet kokių jų išorinių pakuočių jie turi būti išdėstyti lygiagrečiai su vienetinio pakelio arba jų išorinės pakuotės šoniniu kraštu.\n\n8. Bendrojo įspėjimo ir informacinio pranešimo pateikimo ant suktinių tabako maišelių vieta turi atitikti Europos Sąjungos teisės aktuose, nustatančiuose bendrojo įspėjimo ir informacinio pranešimo pateikimo vietą ant maišelių, atsižvelgiant į skirtingą maišelių formą, nustatytus reikalavimus.“"
    },
    {
      "provision_ref": "art10",
      "section": "10",
      "title": "10 straipsnis. 83 straipsnio pakeitimas",
      "content": "Pakeisti 83 straipsnį ir jį išdėstyti taip:\n\n„83 straipsnis. Kombinuotieji įspėjimai apie rūkomojo tabako gaminių galimą žalą sveikatai\n\n1. Ant kiekvieno rūkomojo tabako gaminių vienetinio pakelio ir ant bet kokios jų išorinės pakuotės teikiami kombinuotieji įspėjimai apie galimą žalą sveikatai. Kombinuotieji įspėjimai apie galimą žalą sveikatai turi:\n\n1) būti sudaryti iš šio Įstatymo 1 priede nurodytų tekstinių įspėjimų, esančių ant atitinkamos spalvotos nuotraukos, kaip numatyta vaizdinių įspėjimų rinkiniuose, patvirtintuose Lietuvos Respublikos Vyriausybės ar jos įgaliotos institucijos;\n\n2) apimti informaciją dėl metimo rūkyti, įskaitant telefono numerius, elektroninio pašto adresus arba interneto svetaines, kuriose vartotojams pateikiama informacija apie paramos programas asmenims, kurie nori mesti rūkyti;\n\n3) padengti vienetinio pakelio ir bet kokios jų išorinės pakuotės tiek priekinio, tiek užpakalinio paviršiaus 65 procentus išorės ploto. Ant cilindro formos pakelių vienodu atstumu vienas nuo kito pateikiami du kombinuotieji įspėjimai apie galimą žalą sveikatai ir kiekvienas įspėjimas turi užimti 65 procentus savo išlenkto paviršiaus pusės;\n\n4) rodyti tą patį tekstinį įspėjimą ir atitinkamą tą pačią spalvotą nuotrauką abiejose vienetinių pakelių ir bet kokios jų išorinės pakuotės pusėse;\n\n5) būti ant vienetinio pakelio ir ant bet kokios jų išorinės pakuotės viršutinio krašto ir ta pačia kryptimi, kaip bet kuri kita ant to pakuotės paviršiaus pateikiama informacija. Jeigu trejų metų pereinamuoju laikotarpiu, kuris baigiasi 2019 m. gegužės 20 d., prekių ženklai ar logotipai nėra išdėstomi virš įspėjimų apie galimą žalą sveikatai, dėl prievolės, susijusios su kombinuotojo įspėjimo apie galimą žalą sveikatai vieta, taikoma išimtis:\n\na) tais atvejais, kai banderolė prilipdoma ant kartoninio vienetinio pakelio viršutinio krašto, kombinuotasis įspėjimas apie galimą žalą sveikatai, kuris turi būti ant užpakalinio paviršiaus, gali būti tiesiai po banderole;\n\nb) jeigu vienetinis pakelis pagamintas iš minkštos medžiagos, tarp viršutinio pakelio krašto ir kombinuotojo įspėjimo apie galimą žalą sveikatai viršutinio krašto gali būti paliktas ne didesnis kaip 13 milimetrų aukščio stačiakampio formos plotas, skirtas banderolei;\n\n6) atitikti Europos Sąjungos teisės aktuose nustatytas kombinuotųjų įspėjimų apie galimą žalą sveikatai išdėstymo, dizaino ir formos, atsižvelgiant į skirtingas vienetinių pakelių formas, ir kitas technines specifikacijas ir reikalavimus;\n\n7) tuo atveju, kai jie pateikiami ant cigarečių vienetinių pakelių, būti ne mažesnio kaip 44 milimetrų aukščio ir 52 milimetrų pločio.\n\n2. Kiekvienas Lietuvos Respublikos Vyriausybės ar jos įgaliotos institucijos patvirtintas vaizdinių įspėjimų rinkinys kiekvienais metais yra keičiamas naudojant paskesnį rinkinį. 2016 metais privalo būti naudojamas 1 rinkinys, 2017 metais – 2 rinkinys, 2018 metais – 3 rinkinys, 2019 metais – 1 rinkinys ir t. t. Tabako gaminių gamintojai turi dėti maksimalias pastangas, kad kiekvienas atitinkamais metais naudojamo rinkinio vaizdinis įspėjimas ant kiekvieno prekių ženklo tabako gaminio būtų pateiktas kuo vienodesnį skaičių kartų.\n\n3. Šio straipsnio 1 dalies 2 punkte nurodytos informacijos, susijusios su metimu rūkyti, turinį ir jos pateikimo tvarką nustato Lietuvos Respublikos Vyriausybė ar jos įgaliota institucija.“"
    },
    {
      "provision_ref": "art11",
      "section": "11",
      "title": "11 straipsnis. 84 straipsnio pakeitimas",
      "content": "Pakeisti 84 straipsnį ir jį išdėstyti taip:\n\n„84 straipsnis. Kitų rūkomojo tabako gaminių, išskyrus cigaretes, suktinių tabaką ir vandens pypkių tabaką, ženklinimas\n\n1. Kitų rūkomojo tabako gaminių, išskyrus cigaretes, suktinių tabaką ir vandens pypkių tabaką, atveju nėra taikoma prievolė pateikti šio Įstatymo 82 straipsnio 2 dalyje nustatytą informacinį pranešimą ir šio Įstatymo 83 straipsnyje nustatytus kombinuotuosius įspėjimus apie galimą žalą sveikatai. Kartu su šio Įstatymo 82 straipsnio 1 dalyje nurodytu bendruoju įspėjimu ant kiekvieno tų gaminių vienetinio pakelio ir ant bet kokios jų išorinės pakuotės turi būti vienas iš šio Įstatymo 1 priede nurodytų tekstinių įspėjimų. Šio Įstatymo 82 straipsnio 1 dalyje nurodytame bendrajame įspėjime turi būti pateikta šio Įstatymo 83 straipsnio 3 dalyje nurodyta informacija, susijusi su metimu rūkyti.\n\n2. Bendrasis įspėjimas turi būti pateikiamas ant vienetinio pakelio ir ant bet kokios jų išorinės pakuotės labiausiai matomo paviršiaus. Šiame straipsnyje nurodytų tabako gaminių gamintojai turi dėti maksimalias pastangas, kad ant kiekvieno prekių ženklo gaminių tekstinis įspėjimas būtų pateiktas kuo vienodesnį skaičių kartų. Tekstiniai įspėjimai turi būti pateikiami ant vienetinio pakelio ir ant bet kokios jų išorinės pakuotės kito labiausiai matomo paviršiaus. Vienetinių pakelių su varstomuoju dangteliu atveju kitas labiausiai matomas paviršius yra tas, kuris tampa matomas, kai pakelis yra atidarytas.\n\n3. Šio straipsnio 1 dalyje nurodytas bendrasis įspėjimas turi užimti 30 procentų vienetinio pakelio ir bet kokios jų išorinės pakuotės atitinkamo paviršiaus.\n\n4. Šio straipsnio 1 dalyje nurodytas tekstinis įspėjimas turi užimti 40 procentų vienetinio pakelio ir bet kokios jų išorinės pakuotės atitinkamo paviršiaus.\n\n5. Jeigu šio straipsnio 1 dalyje nurodyti įspėjimai apie galimą žalą sveikatai turi būti pateikiami didesniame kaip 150 kvadratinių centimetrų ploto paviršiuje, įspėjimas turi užimti 45 kvadratinių centimetrų plotą.\n\n6. Šio straipsnio 1 dalyje nurodyti įspėjimai apie galimą žalą sveikatai turi atitikti šio Įstatymo 82 straipsnio 7 dalyje nurodytus reikalavimus. Įspėjimų apie galimą žalą sveikatai tekstas šiems įspėjimams skirtame paviršiuje turi būti išdėstytas lygiagrečiai su pagrindiniu tekstu. Įspėjimai apie galimą žalą sveikatai apvedami ne siauresne kaip 3 milimetrų pločio ir ne platesne kaip 4 milimetrų pločio juoda linija. Ši linija turi būti įspėjimams apie galimą žalą sveikatai skirto paviršiaus išorėje.“"
    },
    {
      "provision_ref": "art12",
      "section": "12",
      "title": "12 straipsnis. 87 straipsnio pakeitimas",
      "content": "Pakeisti 87 straipsnio 1 dalį ir ją išdėstyti taip:\n\n„1. Cigarečių vienetiniai pakeliai turi būti stačiakampio gretasienio formos. Įspėjimas apie galimą žalą sveikatai ant cigarečių stačiakampio gretasienio formos vienetinių pakelių su apvaliais ar nuožulniais kraštais turi užimti paviršiaus plotą, lygų paviršiaus plotui ant vienetinio pakelio be tokių kraštų. Suktinių tabako vienetiniai pakeliai turi būti stačiakampio gretasienio, cilindro arba maišelio formos. Suktinių tabako vienetiniame pakelyje esančio tabako svoris turi būti ne mažesnis kaip 30 gramų.“"
    },
    {
      "provision_ref": "art13",
      "section": "13",
      "title": "13 straipsnis. 9 straipsnio pakeitimas",
      "content": "Pakeisti 9 straipsnį ir jį išdėstyti taip:\n\n„9 straipsnis. Tabako gaminių gamintojų ir (ar) importuotojų pranešimai apie tabako gaminių sudedamąsias dalis ir išsiskiriančias medžiagas\n\n1. Tabako gaminių gamintojai ir (ar) importuotojai Narkotikų, tabako ir alkoholio kontrolės departamentui Lietuvos Respublikos Vyriausybės nustatyta tvarka pagal prekių ženklą ir rūšį privalo pateikti Europos Komisijos nustatytos formos pranešimą apie:\n\n1) tabako gaminių gamybai naudotų visų tabako gaminių sudedamųjų dalių ir jų kiekių sudarytą sąrašą (toliau – sąrašas) kiekvienos tabako gaminių sudedamosios dalies mažėjančia tvarka pagal svorį. Sąraše turi būti nurodyta, ar šios tabako gaminių sudedamosios dalys buvo registruotos pagal Reglamentą (EB) Nr. 1907/2006 ir ar jos buvo klasifikuotos pagal 2008 m. gruodžio 16 d. Europos Parlamento ir Tarybos reglamentą (EB) Nr. 1272/2008 dėl cheminių medžiagų ir mišinių klasifikavimo, ženklinimo ir pakavimo, iš dalies keičiantį ir panaikinantį direktyvas 67/548/EEB bei 1999/45/EB ir iš dalies keičiantį Reglamentą (EB) Nr. 190/2006 (OL 2008 L 353, p. 1). Prie sąrašo pridedamas paaiškinimas, kuriame nurodoma, kodėl tokių tabako gaminių sudedamųjų dalių buvo dėta į atitinkamus tabako gaminius, pridedami toksikologiniai duomenys, apibūdinantys atitinkamai sudegintas ar nesudegintas šias tabako gaminių sudedamąsias dalis, nurodant jų poveikį vartotojų sveikatai ir priklausomybę sukeliantį poveikį;\n\n2) iš cigarečių išsiskiriančių medžiagų, nurodytų šio Įstatymo 4 straipsnio 2 dalyje, kiekius;\n\n3) jeigu turima, informaciją apie kitas, negu šio Įstatymo 4 straipsnio 2 dalyje nurodytas, iš cigarečių išsiskiriančias medžiagas ir iš kitų negu cigaretės tabako gaminių išsiskiriančias medžiagas, ir jų kiekio nustatymo metodus;\n\n4) kiekvieno gaminio pardavimo mastą, išreikštą gaminių vienetais ar kilogramais, pradedant skaičiuoti nuo 2015 m. sausio 1 d.;\n\n5) jeigu turima, vidinių ir išorinių rinkos tyrimų ir įvairių vartotojų grupių, įskaitant jaunimą ir dabartinius rūkančiuosius, teikiamos pirmenybės tyrimų duomenis, susijusius su tabako gaminių sudedamosiomis dalimis ir išsiskiriančiomis medžiagomis, taip pat rinkos tyrimų, kuriuos jie atlieka pradėdami prekiauti naujoviškais gaminiais, santraukas.\n\n2. Tabako gaminių gamintojai ir importuotojai privalo informuoti Narkotikų, tabako ir alkoholio kontrolės departamentą, jeigu tabako gaminio sudėtis pakeičiama taip, kad ji nebeatitinka pagal šio straipsnio 1 dalyje nurodytus reikalavimus anksčiau pateiktos informacijos.\n\n3. Naujo ar pakeisto tabako gaminio atveju informacija, kurios reikalaujama pagal šį straipsnį, pateikiama Narkotikų, tabako ir alkoholio kontrolės departamentui prieš patiekiant tą gaminį rinkai.\n\n4. Cigarečių ir suktinių tabako gamintojai ir importuotojai prieš patiekdami šiuos gaminius rinkai privalo pateikti Narkotikų, tabako ir alkoholio kontrolės departamentui techninį dokumentą, kuriame išdėstomas naudojamų priedų ir jų savybių aprašymas ir nurodomi gamintojų ir importuotojų taikyti kitų negu dervos, nikotinas, anglies monoksidas išsiskiriančių medžiagų kiekio nustatymo matavimo metodai.\n\n5. Pagal šio straipsnio 1, 2 ir 4 dalis gauta informacija yra viešai prieinama Narkotikų, tabako ir alkoholio kontrolės departamento interneto svetainėje. Narkotikų, tabako ir alkoholio kontrolės departamentas, skelbdamas šią informaciją, privalo apsaugoti komercinę (gamybinę) paslaptį.\n\n6. Tabako gaminių gamintojai ir importuotojai, pateikdami informaciją pagal šio straipsnio 1, 2 ir 4 dalis, privalo ne tik nurodyti, kurią informaciją jie laiko komercine (gamybine) paslaptimi, bet taip pat ir šią aplinkybę pagrįsti.\n\n7. Visa šiame straipsnyje nurodyta privaloma pateikti informacija yra pateikiama ir saugoma elektronine forma Narkotikų, tabako ir alkoholio kontrolės departamente, kuris privalo užtikrinti, kad tabako gaminių gamintojų ir importuotojų nurodyta konfidenciali informacija nebūtų atskleista, išskyrus atvejus, kai teisėtvarkos ar kitos institucijos teisės aktų nustatyta tvarka turi teisę gauti tokią informaciją, taip pat užtikrinti, kad saugoma informacija būtų prieinama Europos Komisijai ir kitoms Europos Sąjungos valstybėms narėms Europos Komisijos priimtuose sprendimuose nustatyta tvarka.\n\n8. Cigarečių ir suktinių tabako, kurių sudėtyje yra priedo, įtraukto į Cigaretėse ir cigaretėms sukti skirtame tabake naudojamų priedų, kuriems taikomos griežtesnės pranešimų teikimo prievolės, prioritetinį sąrašą, sudarytą 2016 m. gegužės 18 d. Komisijos įgyvendinimo sprendimu  (ES) 2016/787  (OL 2016 L 131, p. 88), gamintojai ir importuotojai privalo atlikti išsamius tyrimus, kurių metu nagrinėjama, ar kiekvienas gaminio sudėtyje esantis, į šį sąrašą įtrauktas priedas:\n\n1) prisideda prie atitinkamų tabako gaminių toksiškumo ar priklausomybės sukėlimo gebos ir dėl to žymiai ar išmatuojamai padidėja bet kurio iš atitinkamų tabako gaminių toksiškumas arba priklausomybės sukėlimo geba;\n\n2) suteikia pridėtinį tabako gaminio kvapą ar skonį;\n\n3) palengvina įkvėpimą ar nikotino įsisavinimą arba\n\n4) lemia KMR savybių turinčių medžiagų susidarymą arba jų kiekio padidėjimą ir dėl to žymiai ar išmatuojamai padidėja bet kurio iš atitinkamų tabako gaminių KMR savybės.\n\n9. Atliekant šio straipsnio 8 dalyje nurodytus tyrimus, atsižvelgiama į tabako gaminių, kurių sudėtyje yra į šio straipsnio 8 dalyje nurodytą sąrašą įtrauktų priedų, naudojimą pagal paskirtį ir visų pirma tiriamos išsiskiriančios medžiagos, susidarančios degimo proceso metu ir susijusios su į šį sąrašą įtrauktu priedu. Atliekant tyrimus taip pat būtina ištirti to priedo sąveiką su kitomis atitinkamų tabako gaminių sudedamosiomis dalimis. Gamintojai ir importuotojai, savo tabako gaminiuose naudojantys tą patį priedą, gali atlikti bendrą tyrimą, kai tas priedas naudojamas tabako gaminiuose, kurių sudėtis yra panaši.\n\n10. Gamintojai ir importuotojai privalo pateikti Europos Komisijai ataskaitą, Narkotikų, tabako ir alkoholio kontrolės departamentui – šios ataskaitos kopiją apie šio straipsnio 8 dalyje nurodytų privalomų atlikti tyrimų rezultatus ne vėliau kaip per 18 mėnesių po to, kai tam tikras priedas buvo įtrauktas į šio straipsnio 8 dalyje nurodytą sąrašą. Ataskaitoje pateikiama santrauka ir išsami apžvalga, kurioje gamintojai ir importuotojai nurodo jų turimą mokslinę literatūrą apie tą priedą ir apibendrina jų turimus duomenis apie to priedo poveikį.\n\n11. Europos Komisija ir (ar) Narkotikų, tabako ir alkoholio kontrolės departamentas turi teisę prašyti, kad gamintojai ir importuotojai, teikdami pranešimą, kaip nustatyta šio straipsnio 1 dalyje, taip pat pateiktų jų turimą papildomą informaciją apie tam tikrą priedą. Gauta papildoma informacija yra įtraukiama į ataskaitą.“"
    },
    {
      "provision_ref": "art14",
      "section": "14",
      "title": "14 straipsnis. II skyriaus antrojo skirsnio pakeitimas",
      "content": "Pakeisti II skyriaus antrąjį skirsnį ir jį išdėstyti taip:\n\n„ANTRASIS SKIRSNIS\nELEKTRONINIŲ CIGAREČIŲ, ELEKTRONINIŲ CIGAREČIŲ PILDYKLIŲ, RŪKOMŲJŲ ŽOLINIŲ GAMINIŲ SUDĖTIES, KOKYBĖS IR ŽENKLINIMO, INFORMACIJOS APIE ELEKTRONINES CIGARETES, ELEKTRONINIŲ CIGAREČIŲ PILDYKLES, RŪKOMUOSIUS ŽOLINIUS GAMINIUS IR NAUJOVIŠKUS TABAKO GAMINIUS TEIKIMO REIKALAVIMAI"
    },
    {
      "provision_ref": "art92",
      "section": "92",
      "title": "92 straipsnis. Elektroninių cigarečių ir elektroninių cigarečių pildyklių sudėties ir kokybės bendrieji reikalavimai",
      "content": "1. Lietuvos Respublikoje pateikiamos rinkai elektroninės cigaretės ir elektroninių cigarečių pildyklės turi atitikti šiame Įstatyme ir kituose teisės aktuose nustatytus reikalavimus, išskyrus elektronines cigaretes ir elektroninių cigarečių pildykles, kurios nustatyta tvarka yra įrašytos į Lietuvos Respublikos vaistinių preparatų registrą.\n\n2. Pateikiamos rinkai elektroninės cigaretės ir elektroninių cigarečių pildyklės turi atitikti šiuos reikalavimus:\n\n1) skystis, kuriame yra nikotino, pateikiamas rinkai tik tam skirtose elektroninių cigarečių pildyklėse, kurių tūris yra ne didesnis kaip 10 mililitrų, vienkartinėse elektroninėse cigaretėse arba vienkartinėse kapsulėse ar rezervuaruose, o kapsulių ar rezervuarų tūris yra ne didesnis kaip 2 mililitrai;\n\n2) nikotino turinčiame skystyje nikotino yra ne daugiau kaip 20 miligramų viename mililitre skysčio;\n\n3) gaminant nikotino turintį skystį naudotos tik tokios sudedamosios dalys, kurios jas kaitinant arba jų nekaitinant nėra pavojingos žmogaus sveikatai, išskyrus nikotiną;\n\n4) nikotino kiekis įprastomis vartojimo sąlygomis nuosekliai dozuojamas elektroninėmis cigaretėmis;\n\n5) elektroninės cigaretės ir elektroninių cigarečių pildyklės turi sustiprintą apsaugą nuo vaikų (įskaitant įspėjimus apie elektroninių cigarečių keliamą grėsmę vaikams ar būtinybę jas saugoti nuo vaikų, sudėtingesnį įjungimo mechanizmą ar kitas priemones, ribojančias vaikų galimybes naudoti elektronines cigaretes ir kt.) ir yra apsaugotos nuo sugadinimo, įskilimo bei pralaidumo ir turi mechanizmą, kuris užtikrina, kad jas pildant neištekėtų skystis. Pildymo mechanizmas turi atitikti reikalavimus, nustatytus 2016 m. balandžio 14 d. Komisijos įgyvendinimo sprendime (ES) 2016/586 dėl elektroninių cigarečių pildymo mechanizmo techninių standartų (OL 2016 L 101, p. 15).\n\n3. Gaminant nikotino turintį skystį, naudojamos tik labai grynos sudedamosios dalys. Kitų medžiagų negu gaminio (pagal gaminio prekių ženklą ir rūšį) sudedamųjų dalių ir jį vartojant susidarančių išsiskiriančių medžiagų nikotino turinčiame skystyje gali būti tik toks kiekis, kurio technologiškai negalima išvengti gamybos metu.\n\n4. Draudžiama pateikti rinkai elektronines cigaretes ir elektroninių cigarečių pildykles, jeigu nikotino turinčiame skystyje yra šių priedų:\n\n1) vitaminų arba kitų priedų, kurie sudaro įspūdį, kad elektroninės cigaretės ir elektroninių cigarečių pildyklės yra naudingos ar mažiau kenksmingos sveikatai;\n\n2) kofeino arba taurino, arba kitų priedų ir stimuliuojamųjų junginių, kurie siejami su energija ir gyvybingumu;\n\n3) priedų, nudažančių išsiskiriančias medžiagas;\n\n4) priedų, kurie nesudeginto pavidalo turi KMR savybių."
    },
    {
      "provision_ref": "art93",
      "section": "93",
      "title": "93 straipsnis. Pranešimas apie elektroninių cigarečių ir elektroninių cigarečių pildyklių pateikimą rinkai",
      "content": "1. Elektroninių cigarečių ir elektroninių cigarečių pildyklių gamintojai ir importuotojai pateikia Narkotikų, tabako ir alkoholio kontrolės departamentui Lietuvos Respublikos Vyriausybės nustatyta tvarka pranešimą apie elektronines cigaretes ir elektroninių cigarečių pildykles, kurias ketina pateikti rinkai. Pranešimas pateikiamas elektronine forma prieš šešis mėnesius iki numatyto kiekvieno prekių ženklo ir kiekvienos rūšies elektroninės cigaretės ar elektroninių cigarečių pildyklės pirmojo pateikimo rinkai. Pranešimas apie elektronines cigaretes ir elektroninių cigarečių pildykles, jau pateiktas rinkai iki 2016 m. gegužės 20 d., pateikiamas per šešis mėnesius nuo 2016 m. gegužės 20 d. Naujas pranešimas pateikiamas kiekvieną kartą, kai elektroninė cigaretė ar elektroninių cigarečių pildyklė iš esmės pakeičiama.\n\n2. Pranešime, atsižvelgiant į tai, ar gaminys yra elektroninė cigaretė, ar elektroninių cigarečių pildyklė, pateikiama ši informacija:\n\n1) gamintojo, atsakingo juridinio ar fizinio asmens Europos Sąjungoje ir, jeigu taikoma, importuotojo į Europos Sąjungą pavadinimas arba vardas, pavardė ir kontaktiniai duomenys;\n\n2) visų gaminio (pagal gaminio prekių ženklą ir rūšį) sudedamųjų dalių ir jį vartojant išsiskiriančių medžiagų, nurodant jų kiekį, sąrašas;\n\n3) su tomis gaminio sudedamosiomis dalimis ir jį vartojant išsiskiriančiomis medžiagomis susiję toksikologiniai duomenys, be kita ko, tokių gaminio sudedamųjų dalių kaitinimo metu, visų pirma nurodant poveikį vartotojų sveikatai jų įkvėpus ir atsižvelgiant inter alia į priklausomybę sukeliantį poveikį;\n\n4) informacija apie nikotino dozavimą ir įsisavinimą vartojant jį įprastu ar pagrįstai nuspėjamu būdu;\n\n5) gaminio sudedamųjų dalių, įskaitant elektroninių cigarečių ir elektroninių cigarečių pildyklių atidarymo ir pripildymo mechanizmą, kai jis taikomas, aprašymas;\n\n6) gamybos proceso aprašymas, įskaitant informaciją apie tai, ar naudojama serijinė gamyba, ir pareiškimas, kad gamybos procese užtikrintas šio Įstatymo reikalavimų laikymasis;\n\n7) pareiškimas, kad gamintojas ir importuotojas prisiima visą atsakomybę už gaminio kokybę ir saugą jį pateikus rinkai ir jį vartojant įprastu ar pagrįstai nuspėjamu būdu.\n\n3. Tuo atveju, kai Narkotikų, tabako ir alkoholio kontrolės departamentas mano, kad pateikta informacija nėra išsami, jis turi teisę prašyti papildyti pateiktą informaciją.\n\n4. Pagal šį straipsnį gauta informacija yra viešai prieinama Narkotikų, tabako ir alkoholio kontrolės departamento interneto svetainėje. Skelbiant šią informaciją, turi būti tinkamai atsižvelgta į būtinybę saugoti komercinę paslaptį."
    },
    {
      "provision_ref": "art94",
      "section": "94",
      "title": "94 straipsnis. Lietuvos Respublikoje parduoti skirtų elektroninių cigarečių ir elektroninių cigarečių pildyklių ženklinimo reikalavimai",
      "content": "1. Elektroninių cigarečių ir elektroninių cigarečių pildyklių vienetiniuose pakeliuose turi būti pateikiamas lapelis, kuriame nurodoma:\n\n1) informacija apie gaminio vartojimą ir saugojimą, įskaitant nuorodą, kad gaminio nerekomenduojama vartoti jaunimui ir nerūkantiesiems;\n\n2) kontraindikacijos;\n\n3) įspėjimai konkrečioms gyventojų rizikos grupėms;\n\n4) galimas nepageidaujamas poveikis;\n\n5) priklausomybės sukėlimo geba bei toksiškumas ir\n\n6) gamintojo ar importuotojo ir kontaktinio juridinio ar fizinio asmens Europos Sąjungoje kontaktiniai duomenys.\n\n2. Elektroninių cigarečių ir elektroninių cigarečių pildyklių vienetiniuose pakeliuose ar bet kokioje išorinėje pakuotėje turi būti pateikiamas visų gaminyje esančių cheminių medžiagų sąrašas (mažėjimo tvarka pagal svorį), nurodytas nikotino kiekis gaminyje ir iš vienos dozės gaunamas nikotino kiekis, gamybos serijos numeris ir rekomendacija laikyti gaminį vaikams nepasiekiamoje vietoje.\n\n3. Nedarant poveikio šio straipsnio 2 dalies taikymui, elektroninių cigarečių ir elektroninių cigarečių pildyklių vienetiniuose pakeliuose ar bet kokioje išorinėje pakuotėje neturi būti jokių elementų ar požymių, kurie:\n\n1) skatina pirkti šiuos gaminius ar juos vartoti sudarant klaidingą įspūdį apie jų savybes, poveikį sveikatai, riziką ar išsiskiriančias medžiagas;\n\n2) sudaro įspūdį, kad gaminys yra mažiau kenksmingas negu kiti gaminiai arba turi gyvybingumo suteikiančių, energinių, gydomųjų, jauninamųjų, natūralių, ekologinių savybių ar daro kitokį teigiamą poveikį sveikatai ar gyvenimo būdui;\n\n3) nurodo skonį ar kitus priedus arba jų nebuvimą;\n\n4) turi panašumo į maisto ar kosmetikos produktą;\n\n5) sudaro įspūdį, kad gaminio biologinis skaidumas yra didesnis arba jis turi kitų ekologinių pranašumų.\n\n4. Vienetiniai pakeliai ir bet kokia išorinė pakuotė neturi sudaryti įspūdžio, kad suteikiama ekonominės naudos, todėl joje draudžiama pateikti spausdintinius kuponus, siūlyti nuolaidas, nemokamą platinimą, du gaminius už vieno kainą ar teikti kitus panašius pasiūlymus.\n\n5. Pagal šio straipsnio 3 ir 4 dalis draudžiamiems elementams ir požymiams gali būti priskiriami tekstai, simboliai, pavadinimai, prekių ženklai, metaforiniai ar kiti ženklai (bet jais neapsiribojant)."
    },
    {
      "provision_ref": "art95",
      "section": "95",
      "title": "95 straipsnis. Įspėjimai apie galimą žalą sveikatai",
      "content": "1. Ant elektroninių cigarečių ir elektroninių cigarečių pildyklių vienetinių pakelių ar bet kokios išorinės pakuotės turi būti šis įspėjimas apie galimą žalą sveikatai: „Šiame gaminyje yra nikotino, kuris yra itin didelę priklausomybę sukelianti medžiaga. Jo nerekomenduojama vartoti nerūkantiesiems“.\n\n2. Įspėjimas apie galimą žalą sveikatai turi būti:\n\n1) spausdinamas baltame fone juodos spalvos Helvetica pusjuodžiu šriftu;\n\n2) pateikiamas įspėjimui skirto paviršiaus centre, o stačiakampio gretasienio formos pakeliuose ir bet kokioje išorinėje pakuotėje jis turi būti išdėstytas lygiagrečiai su vienetinio pakelio arba išorinės pakuotės šoniniu kraštu;\n\n3) įspėjimo apie galimą žalą sveikatai tekstas įspėjimui skirtame paviršiuje turi būti išdėstytas lygiagrečiai su pagrindiniu tekstu ir ant dviejų didžiausių vienetinio pakelio ir bet kokios išorinės pakuotės paviršių;\n\n4) įspėjimo apie galimą žalą sveikatai tekstas įspėjimui skirtame paviršiuje turi padengti 30 procentų vienetinio pakelio ir bet kokios išorinės pakuotės paviršiaus."
    },
    {
      "provision_ref": "art96",
      "section": "96",
      "title": "96 straipsnis. Pranešimai apie elektroninių cigarečių ir elektroninių cigarečių pildyklių pardavimą",
      "content": "1. Elektroninių cigarečių ir elektroninių cigarečių pildyklių gamintojai ir importuotojai Narkotikų, tabako ir alkoholio kontrolės departamentui Lietuvos Respublikos Vyriausybės nustatyta tvarka kiekvienais metais pateikia:\n\n1) išsamius duomenis apie pardavimo mastą (pagal gaminio prekių ženklą ir rūšį);\n\n2) informaciją apie įvairias vartotojų grupes, įskaitant jaunimą, nerūkančiuosius ir pagrindinę vartotojų grupę;\n\n3) gaminių pardavimo būdą ir\n\n4) visų rinkos tyrimų, atliktų siekiant surinkti šioje dalyje nurodytą informaciją, santraukas, įskaitant jų vertimą į anglų kalbą.\n\n2. Narkotikų, tabako ir alkoholio kontrolės departamentas teisės aktų nustatyta tvarka stebi elektroninių cigarečių ir elektroninių cigarečių pildyklių rinkos pokyčius, įskaitant bet kokius įrodymus apie tai, kad jų naudojimas jaunimą ir nerūkančiuosius pripratina prie nikotino ir galiausiai prie tradicinio tabako vartojimo."
    },
    {
      "provision_ref": "art97",
      "section": "97",
      "title": "97 straipsnis. Elektroninių cigarečių ir elektroninių cigarečių pildyklių pripažinimas neatitinkančiomis teisės aktuose nustatytų ženklinimo, sudėties ir kokybės reikalavimų",
      "content": "1. Valstybinė vartotojų teisių apsaugos tarnyba prižiūri, ar elektroninių cigarečių ir elektroninių cigarečių pildyklių ženklinimas, sudėtis ir kokybė atitinka teisės aktų reikalavimus.\n\n2. Elektroninių cigarečių ir elektroninių cigarečių pildyklių gamintojai, importuotojai ir platintojai turi rinkti ir kaupti informaciją apie bet kokį įtariamą elektroninių cigarečių ir elektroninių cigarečių pildyklių neigiamą poveikį žmonių sveikatai.\n\n3. Bet kuris iš elektroninių cigarečių ir elektroninių cigarečių pildyklių gamintojų, importuotojų ar platintojų nedelsdamas imasi taisomųjų veiksmų, būtinų užtikrinti, kad atitinkamas gaminys atitiktų šio Įstatymo reikalavimus, būtų pašalintas ar atšauktas iš rinkos, ir atlieka kitas su produktų saugos užtikrinimu susijusias pareigas pagal Lietuvos Respublikos produktų saugos įstatyme ir kituose teisės aktuose nustatytą jų kompetenciją. Tokiais atvejais taip pat reikalaujama, kad gamintojas, importuotojas ar platintojas nedelsdamas informuotų Valstybinę vartotojų teisių apsaugos tarnybą ir pateiktų išsamią informaciją, visų pirma apie pavojų žmonių sveikatai ir saugai, apie visus taisomuosius veiksmus, kurių imtasi, ir tokių taisomųjų veiksmų rezultatus. Šios informacijos pateikimo tvarką nustato Valstybinė vartotojų teisių apsaugos tarnyba.\n\n4. Lietuvos Respublikos Vyriausybės įgaliota institucija gali prašyti elektroninių cigarečių ir elektroninių cigarečių pildyklių gamintojų, importuotojų ar platintojų pateikti papildomos informacijos."
    },
    {
      "provision_ref": "art98",
      "section": "98",
      "title": "98 straipsnis. Laikinosios priemonės",
      "content": "Elektroninių cigarečių ir elektroninių cigarečių pildyklių, atitinkančių šio Įstatymo reikalavimus, atveju, kai Lietuvos Respublikos Vyriausybės įgaliota institucija teisės aktų nustatyta tvarka nustato arba turi pagrįstų priežasčių manyti, kad konkrečios elektroninės cigaretės ar elektroninių cigarečių pildyklės arba tam tikros rūšies elektroninės cigaretės ar elektroninių cigarečių pildyklės gali kelti didelę riziką žmonių sveikatai, teisės aktų nustatyta tvarka ji gali laikinai uždrausti šias elektronines cigaretes ar elektroninių cigarečių pildykles pateikti rinkai arba imtis kitų Lietuvos Respublikos produktų saugos įstatyme nustatytų rinkos ribojimo priemonių. Lietuvos Respublikos Vyriausybės įgaliota institucija teisės aktų nustatyta tvarka nedelsdama informuoja Europos Komisiją ir Europos ekonominės erdvės susitarimo dalyvių kompetentingas valdžios institucijas apie priemones, kurių imtasi, ir pateikia visus tai patvirtinančius duomenis."
    },
    {
      "provision_ref": "art99",
      "section": "99",
      "title": "99 straipsnis. Rūkomųjų žolinių gaminių ženklinimas",
      "content": "1.  Ant kiekvieno rūkomųjų žolinių gaminių vienetinio pakelio ir ant bet kokios jų išorinės pakuotės turi būti įspėjimas apie galimą žalą sveikatai: „Šio gaminio rūkymas kenkia jūsų sveikatai“.\n\n2.  Įspėjimas apie galimą žalą sveikatai spausdinamas ant priekinio ir užpakalinio išorinio vienetinio pakelio ir ant bet kokios jų išorinės pakuotės paviršiaus.\n\n3.  Įspėjimas apie galimą žalą sveikatai turi atitikti šio Įstatymo 82 straipsnio 7 dalyje nustatytus reikalavimus. Įspėjimas apie galimą žalą sveikatai turi užimti 30 procentų atitinkamo vienetinio pakelio ir bet kokios jų išorinės pakuotės paviršiaus ploto.\n\n4.  Ant rūkomųjų žolinių gaminių vienetinių pakelių ir ant bet kokių jų išorinių pakuočių neturi būti jokių elementų ar požymių, nurodytų šio Įstatymo 86 straipsnio 1 dalies 1, 2 ir 4 punktuose, ir teiginio, kad gaminyje nėra priedų ar kvapiųjų medžiagų."
    },
    {
      "provision_ref": "art910",
      "section": "910",
      "title": "910 straipsnis. Informacijos apie rūkomųjų žolinių gaminių sudedamąsias dalis teikimas",
      "content": "1. Rūkomųjų žolinių gaminių gamintojai ir importuotojai privalo pateikti Narkotikų, tabako ir alkoholio kontrolės departamentui jo nustatyta tvarka Lietuvos Respublikos rinkai tiekiamų rūkomųjų žolinių gaminių gamybai naudotų visų sudedamųjų dalių ir jų kiekių (pagal kiekvieną rūkomojo žolinio gaminio prekės ženklą ir rūšį) sąrašą, taip pat informuoti, jeigu gaminio sudėtis pakeičiama taip, kad tai turi įtakos pagal šį straipsnį pateiktai informacijai.\n\n2. Kai Lietuvos Respublikos rinkai patiekiamas naujas ar pakeistas rūkomasis žolinis gaminys, šio straipsnio 1 dalyje nurodyta informacija turi būti pateikta prieš patiekiant šį gaminį rinkai.\n\n3. Pagal šį straipsnį gauta informacija (išskyrus gamintojų ir importuotojų nurodytą informaciją, kurią jie laiko komercine (gamybine) paslaptimi) yra viešai prieinama Narkotikų, tabako ir alkoholio kontrolės departamento interneto svetainėje. Rūkomųjų žolinių gaminių gamintojai ir importuotojai, pateikdami informaciją pagal šio straipsnio 1 ir 2 dalis, privalo nurodyti, kokią informaciją jie laiko komercine (gamybine) paslaptimi, ir šią aplinkybę pagrįsti."
    },
    {
      "provision_ref": "art911",
      "section": "911",
      "title": "911 straipsnis. Pranešimas apie naujoviškus tabako gaminius",
      "content": "1. Naujoviškų tabako gaminių gamintojai ir importuotojai privalo pateikti Narkotikų, tabako ir alkoholio kontrolės departamentui Lietuvos Respublikos Vyriausybės nustatyta tvarka pranešimą apie bet kokį naujovišką tabako gaminį, kurį jie numato patiekti Lietuvos Respublikos rinkai.\n\n2. Šio straipsnio 1 dalyje numatytas pranešimas pateikiamas elektronine forma prieš šešis mėnesius prieš patiekiant naujoviškus tabako gaminius rinkai. Prie pranešimo pridedamas išsamus atitinkamo naujoviško tabako gaminio aprašymas, taip pat informacija apie jo vartojimą ir tabako gaminio sudedamąsias dalis bei išsiskiriančias medžiagas pagal šio Įstatymo 9 straipsnio 1 dalį.\n\n3. Naujoviškų tabako gaminių gamintojai ir importuotojai, pateikiantys pranešimą apie naujovišką tabako gaminį, taip pat pateikia:\n\n1) turimus mokslinių tyrimų dėl naujoviško tabako gaminio toksiškumo, priklausomybės sukėlimo gebos ir patrauklumo duomenis, ypač dėl tabako gaminio sudedamųjų dalių ir išsiskiriančių medžiagų, nurodydami poveikį vartotojų sveikatai vartojant naujovišką tabako gaminį pagal paskirtį ir atsižvelgdami į atliktus klinikinius tyrimus dėl šio gaminio saugumo ar kenksmingumo, palyginto su rinkoje esančiais kitais tabako gaminiais;\n\n2) turimus tyrimų, jų santraukų ir rinkos tyrimų dėl įvairių vartotojų grupių, įskaitant nerūkantį jaunimą ir dabartinius rūkančiuosius, teikiamos pirmenybės tyrimų duomenis;\n\n3) kitą turimą svarbią informaciją, įskaitant gaminio keliamos rizikos ir teikiamos naudos analizę, numatomą jo poveikį tabako vartojimo nutraukimui, numatomą jo poveikį tabako vartojimo pradėjimui ir numatomiems vartotojo sprendimams.\n\n4. Naujoviškų tabako gaminių gamintojai ir importuotojai, teikdami šiuos gaminius rinkai, privalo Narkotikų, tabako ir alkoholio kontrolės departamentui pateikti naują (nepateiktą anksčiau) ar atnaujintą informaciją apie mokslinius tyrimus, tyrimus ir kitą šio straipsnio 3 dalyje nurodytą informaciją.\n\n5. Vartotojams pateikiami teiginiai ir informacija apie naujovišką tabako gaminį turi būti moksliškai pagrįsti, objektyvūs ir neklaidinantys, todėl Narkotikų, tabako ir alkoholio kontrolės departamentas gali pareikalauti, kad naujoviškų tabako gaminių gamintojai ir importuotojai atliktų papildomus tyrimus ar pateiktų papildomą informaciją.\n\n6. Tuo atveju, kai naujoviškame tabako gaminyje yra naudojami priedai, suteikiantys pridėtinį tabako gaminio skonį ir kvapą, šie priedai negali didinti šių naujoviškų tabako gaminių aerozolių toksiškumo. Be to, toks naujoviškas tabako gaminys, vienetiniai pakeliai ar bet kokia jų išorinė pakuotė ar kita vartotojams teikiama informacija apie naujovišką tabako gaminį negali būti susiję ir apibūdinami žodžiais, kurie yra ar gali būti siejami su saldainiais, saldumynais, vaikų žaislais, animaciniais personažais ar kitokio pobūdžio informacija, skatinančia nepilnamečių asmenų susidomėjimą naujoviškais tabako gaminiais ar jų vartojimą.\n\n7. Gamintojai ir importuotojai, pateikdami pagal šiame straipsnyje nustatytus reikalavimus informaciją apie naujovišką tabako gaminį, turi nurodyti, koks tai tabako gaminys – bedūmis ar rūkomasis.“"
    },
    {
      "provision_ref": "art15",
      "section": "15",
      "title": "15 straipsnis. 13 straipsnio pakeitimas",
      "content": "Pakeisti 13 straipsnį ir jį išdėstyti taip:\n\n„13 straipsnis. Tabako gaminių asortimento ribojimas\n\nLietuvos Respublikoje parduoti oraliniam vartojimui skirtą, kramtomąjį, taip pat uostomąjį tabaką draudžiama.“"
    },
    {
      "provision_ref": "art16",
      "section": "16",
      "title": "16 straipsnis. Įstatymo papildymas 141 straipsniu",
      "content": "Papildyti Įstatymą 141 straipsniu:\n\n„141 straipsnis. Tabako gaminių atsekamumas\n\n1. Ant kiekvieno tabako gaminių vienetinio pakelio turi būti nurodytas partijos, kuriai priklauso tabako gaminys, numeris ar jo atitikmuo, pagal kurį būtų galima nustatyti (identifikuoti) tabako gaminį ir jo pagaminimo vietą ir laiką. Jeigu partijos numeris ar jo atitikmuo yra užkoduoti ir neįmanoma nustatyti tabako gaminių pagaminimo vietos ir (ar) laiko, tabako gaminių gamintojai, importuotojai ir juos įvežantys asmenys privalo šio Įstatymo 26 straipsnio 13 dalyje nurodytoms institucijoms pateikti šių kodų iššifravimą. Šios dalies nuostatos netaikomos, kai vienetinis pakelis yra paženklintas unikaliu identifikatoriumi pagal šio straipsnio 2 dalį.\n\n2. Tabako gaminių, skirtų patiekti rinkai, vienetiniai pakeliai turi būti paženklinti unikaliu identifikatoriumi, pagal kurį būtų galima nustatyti tabako gaminių gamybos datą ir vietą; gamybos įmonę; įrangą, naudotą tabako gaminiams pagaminti; gamybos pamainą ar pagaminimo laiką; gaminio aprašymą; numatomą mažmeninės prekybos rinką; numatomą gabenimo maršrutą; jeigu taikoma, importuotoją į Europos Sąjungą; faktinį gabenimo maršrutą nuo gamybos iki pirmos mažmeninės prekybos vietos, įskaitant visus naudojamus sandėlius, taip pat išsiuntimo datą, gabenimo paskirties vietą, išsiuntimo vietą ir gavėją; visų pirkėjų nuo gamintojų iki pirmos mažmeninės prekybos vietos tapatybę; visų pirkėjų nuo gamintojų iki pirmos mažmeninės prekybos vietos sąskaitas faktūras ar pridėtinės vertės mokesčio sąskaitas faktūras, užsakymo numerį ir mokėjimų įrašus.\n\n3. Visi prekyboje tabako gaminiais dalyvaujantys ekonominės veiklos vykdytojai nuo tabako gaminių gamintojo iki paskutinio ekonominės veiklos vykdytojo prieš pirmą mažmeninės prekybos vietą privalo registruoti visus jų gaunamus tabako gaminių vienetinius pakelius, taip pat visus tarpinius judėjimus ir galutinį vienetinių pakelių perdavimą kitam subjektui. Ši pareiga įvykdoma Lietuvos Respublikos Vyriausybės įgaliotos institucijos nustatyta tvarka žymint ir registruojant didmenines tabako gaminių pakuotes, pavyzdžiui, blokus, transportavimo dėžes arba padėklus, jeigu yra įmanoma nustatyti visų vienetinių pakelių buvimo vietą ir juos atsekti.\n\n4. Tabako gaminių gamintojai ir importuotojai privalo sudaryti šio straipsnio 2 ir 3 dalyse nurodytų duomenų saugojimo sutartis su nuo tabako gaminių gamintojų ir importuotojų nepriklausomu subjektu, kuris prižiūrėtų duomenų saugyklą (duomenų bazę) visiems susijusiems duomenims saugoti. Duomenų saugyklos fizinė vieta (taip pat ir elektroninė įranga, skirta duomenims saugoti) turi būti Europos Sąjungos teritorijoje. Nepriklausomo subjekto tinkamumą, jo nepriklausomumą ir techninį pajėgumą, taip pat sutartis dėl duomenų saugojimo tvirtina Europos Komisija.\n\n5. Šio straipsnio 4 dalyje nurodyto nepriklausomo subjekto veiklą stebi išorės auditorius, kurį pasiūlo ir kuriam už darbą moka tabako gaminių gamintojas ar importuotojas ir kurį patvirtina Europos Komisija. Išorės auditorius Lietuvos Respublikos Vyriausybės įgaliotai institucijai ir Europos Komisijai pateikia kasmetinę ataskaitą, kurioje vertinami su duomenų saugyklos prieiga susiję pažeidimai.\n\n6. Šio straipsnio 4 dalyje nurodytas nepriklausomas subjektas šio Įstatymo 26 straipsnio 13 dalyje nurodytoms institucijoms, kitoms teisėsaugos institucijoms, Europos Komisijai ir išorės auditoriams privalo suteikti prieigą prie duomenų saugyklų. Šio straipsnio 2 ir 3 dalyse nurodyti duomenys gali būti pateikti tabako gaminių gamintojams ar importuotojams, jeigu užtikrinama, kad neskelbtina komercinė informacija bus tinkamai apsaugota laikantis atitinkamų Europos Sąjungos ir Lietuvos Respublikos teisės aktų.“"
    },
    {
      "provision_ref": "art17",
      "section": "17",
      "title": "17 straipsnis. 15 straipsnio pakeitimas",
      "content": "1.  Pakeisti 15 straipsnio pavadinimą ir jį išdėstyti taip:\n\n„15 straipsnis. Mažmeninės prekybos vietų ir būdų ribojimas“.\n\n2.  Pakeisti 15 straipsnio 2 punktą ir jį išdėstyti taip:\n\n„2) pagal nuotolinės prekybos, įskaitant vidaus ir tarpvalstybinę nuotolinę prekybą, sutartis;“."
    },
    {
      "provision_ref": "art18",
      "section": "18",
      "title": "18 straipsnis. 161 straipsnio pakeitimas",
      "content": "Pakeisti 161 straipsnį ir jį išdėstyti taip:\n\n„161 straipsnis. Elektroninių cigarečių ir elektroninių cigarečių pildyklių pardavimo ir vartojimo draudimas nepilnamečiams\n\n1. Lietuvos Respublikoje draudžiama parduoti elektronines cigaretes ir elektroninių cigarečių pildykles asmenims iki 18 metų. Kai kyla abejonių, kad asmuo yra jaunesnis negu 18 metų, taikomas šio Įstatymo 14 straipsnio 5 dalies 3 punktas.\n\n2. Lietuvos Respublikoje draudžiama asmenims iki 18 metų rūkyti (vartoti) elektronines cigaretes ir turėti elektronines cigaretes ar elektroninių cigarečių pildykles.\n\n3. Draudžiama nupirkti ar kitaip perduoti elektronines cigaretes ir elektroninių cigarečių pildykles asmenims iki 18 metų.“"
    },
    {
      "provision_ref": "art19",
      "section": "19",
      "title": "19 straipsnis. 162 straipsnio pakeitimas",
      "content": "Pakeisti 162 straipsnį ir jį išdėstyti taip:\n\n„162 straipsnis. Nuotolinės prekybos elektroninėmis cigaretėmis ir elektroninių cigarečių pildyklėmis draudimas\n\n1. Lietuvos Respublikoje draudžiama vidaus ir tarpvalstybinė nuotolinė prekyba elektroninėmis cigaretėmis ir elektroninių cigarečių pildyklėmis.\n\n2. Lietuvos Respublikos Vyriausybės įgaliota institucija bendradarbiauja su Europos ekonominės erdvės susitarimo dalyvių įgaliotomis institucijomis, siekdama užkirsti kelią tarpvalstybinei nuotolinei prekybai elektroninėmis cigaretėmis ir elektroninių cigarečių pildyklėmis.“"
    },
    {
      "provision_ref": "art20",
      "section": "20",
      "title": "20 straipsnis. 17 straipsnio pakeitimas",
      "content": "Pakeisti 17 straipsnį ir jį išdėstyti taip:\n\n„17 straipsnis. Tabako gaminių reklamos draudimas\n\n1. Lietuvos Respublikoje tabako gaminių reklama (toliau – reklama), išskyrus šio straipsnio 2 dalyje nustatytus atvejus, taip pat paslėpta tabako gaminių reklama draudžiama.\n\n2. Reklamos draudimas netaikomas:\n\n1) šio straipsnio 3 dalyje nurodytai informacijai, pateikiamai mažmeninės prekybos vietose, kuriose tabako gaminiai parduodami vartotojui;\n\n2) leidiniams, kurie skirti tik tabako verslo specialistams (profesionalams), taip pat leidiniams, išspausdinamiems ir skelbiamiems valstybėse, kurios nėra Europos ekonominės erdvės susitarimo dalyvės, kai šie leidiniai yra skirti ne Europos Bendrijos rinkai;\n\n3) tabako gaminius gaminančių arba jais prekiaujančių juridinių asmenų ar užsienio juridinių asmenų filialų registruotiems pavadinimams ir prekių ženklams (jeigu tabako gaminio, tabako gaminių gamintojo pavadinimas ar prekių ženklas yra sudedamoji šių juridinių asmenų ar užsienio juridinių asmenų filialų registruoto pavadinimo dalis), kai šie pavadinimai ir prekių ženklai pateikiami iškabose ant šių juridinių asmenų ar užsienio juridinių asmenų filialų buveinės ar padalinio pastato. Ant juridinių asmenų ar užsienio juridinių asmenų filialų valdomo transporto gali būti pateikiami tik tabako gaminius gaminančių arba jais prekiaujančių juridinių asmenų ar užsienio juridinių asmenų filialų registruoti pavadinimai;\n\n4) juridinio asmens ar užsienio juridinio asmens filialo, gaminančio tabako gaminius arba kurio pagrindinė veikla yra prekyba tabako gaminiais, pavadinimo (firmos vardo) pateikimui šių juridinių asmenų ar užsienio juridinių asmenų filialų remiamų renginių metu ir šių renginių rėmėjų sąrašuose, išskyrus tokį pateikimą televizijos ir radijo programose.\n\n3. Mažmeninės prekybos vietose ant įrangos, skirtos tabako gaminiams išdėstyti, leidžiama pateikti tik šią informaciją:\n\n1) gamintojo, pardavėjo pavadinimą ir buveinės adresą;\n\n2) parduodamų tabako gaminių pavadinimus;\n\n3) žodžius „Prekiaujame“ arba „Parduodame“;\n\n4)  tabako gaminių kainas.\n\n4. Mažmeninės prekybos vietose Lietuvos Respublikos Vyriausybės įgaliotos institucijos nustatyta tvarka taip pat privalo būti pateikta informacija (įspėjimai) apie kenksmingą tabako gaminių vartojimo poveikį sveikatai ir apie draudimą parduoti tabako gaminius asmenims iki 18 metų.\n\n5. Šio straipsnio 3 dalyje nurodytą informaciją leidžiama pateikti tik kartu su išdėstytais tabako gaminiais. Ji negali būti pateikiama lankstinukuose, skrajutėse ir kitokiomis reklamos priemonėmis, skirtomis vartotojams išsinešti, be to, mažmeninės prekybos vietose draudžiama pateikti tabako gaminių ar jų vienetinių pakelių imitacijas ir atvaizdus. Mažmeninės prekybos vietose apie tabako gaminius negali būti pateikiama jokia kita šio straipsnio 3 ir 4 dalyse nenustatyta vaizdinė ar grafinė informacija.“"
    },
    {
      "provision_ref": "art21",
      "section": "21",
      "title": "21 straipsnis. 171 straipsnio pakeitimas",
      "content": "Pakeisti 171 straipsnį ir jį išdėstyti taip:\n\n„171 straipsnis. Elektroninių cigarečių, elektroninių cigarečių pildyklių ir rūkomųjų žolinių gaminių reklamos draudimas\n\n1. Lietuvos Respublikoje elektroninių cigarečių, elektroninių cigarečių pildyklių ir rūkomųjų žolinių gaminių reklama, taip pat paslėpta elektroninių cigarečių, elektroninių cigarečių pildyklių ir rūkomųjų žolinių gaminių reklama draudžiama.\n\n2. Lietuvos Respublikoje komerciniai pranešimai teikiant informacinės visuomenės paslaugas, spaudoje ir kituose spausdintiniuose leidiniuose, išskyrus leidinius, kurie skirti išimtinai prekybos elektroninėmis cigaretėmis, elektroninių cigarečių pildyklėmis ir (ar) rūkomaisiais žoliniais gaminiais specialistams, ir leidinius, kurie yra spausdinami ir leidžiami užsienio valstybėse, kuriose šie leidiniai nėra iš esmės skirti Europos Sąjungos rinkai, tiesioginės ar netiesioginės elektroninių cigarečių, elektroninių cigarečių pildyklių ir rūkomųjų žolinių gaminių reklamos tikslais yra draudžiami.\n\n3. Komerciniai pranešimai per radiją tiesioginės ar netiesioginės elektroninių cigarečių, elektroninių cigarečių pildyklių ir (ar) rūkomųjų žolinių gaminių reklamos tikslais yra draudžiami.\n\n4. Draudžiamas bet kokio pobūdžio viešas ar privatus radijo programų rėmimas, tiesiogiai ar netiesiogiai skatinantis naudoti elektronines cigaretes, elektroninių cigarečių pildykles ir (ar) rūkomuosius žolinius gaminius.\n\n5. Draudžiamas bet kokio pobūdžio viešas ar privatus renginių, veiklos ar atskirų asmenų rėmimas, tiesiogiai ar netiesiogiai skatinantis naudoti elektronines cigaretes, elektroninių cigarečių pildykles ir (ar) rūkomuosius žolinius gaminius ir susijęs su keliomis Europos ekonominės erdvės susitarimo dalyvėmis ar vykdomas keliose Europos ekonominės erdvės susitarimo dalyvėse, ar turintis kitokį tarpvalstybinį poveikį.\n\n6. Draudžiami su elektroninėmis cigaretėmis, elektroninių cigarečių pildyklėmis ir (ar) rūkomaisiais žoliniais gaminiais susiję komerciniai audiovizualiniai pranešimai, kuriems taikomas Lietuvos Respublikos visuomenės informavimo įstatymas.“"
    },
    {
      "provision_ref": "art22",
      "section": "22",
      "title": "22 straipsnis. 19 straipsnio pakeitimas",
      "content": "Papildyti 19 straipsnį 6 dalimi:\n\n„6. Šio straipsnio 1 dalies 3 ir 5 punktai netaikomi bedūmiams naujoviškiems tabako gaminiams.“"
    },
    {
      "provision_ref": "art23",
      "section": "23",
      "title": "23 straipsnis. 26 straipsnio pakeitimas",
      "content": "1. Pakeisti 26 straipsnio 1 dalį ir ją išdėstyti taip:\n\n„1. Už šio Įstatymo 9 straipsnio 1, 2, 4, 10 dalyse nurodytų reikalavimų nustatyta tvarka pateikti pranešimus, techninį dokumentą ir ataskaitą, iš kokių tabako gaminių sudedamųjų dalių pagaminti parduoti Lietuvos Respublikoje skirti tabako gaminiai, už šio Įstatymo 910 ir 911 straipsniuose nurodytų reikalavimų nustatyta tvarka pateikti pranešimus apie rūkomųjų žolinių gaminių sudedamąsias dalis ar pranešimus apie naujoviškus tabako gaminius, pažeidimą juridiniai asmenys ir užsienio juridinių asmenų filialai baudžiami nuo dviejų šimtų aštuoniasdešimt devynių eurų iki aštuonių šimtų šešiasdešimt aštuonių eurų bauda.“\n\n2. Pakeisti 26 straipsnio 4 dalį ir ją išdėstyti taip:\n\n„4. Už šio Įstatymo 13 straipsnyje nustatyto draudimo parduoti oraliniam vartojimui skirtą, kramtomąjį, taip pat uostomąjį tabaką pažeidimą juridiniai asmenys ir užsienio juridinių asmenų filialai baudžiami nuo vieno tūkstančio keturių šimtų keturiasdešimt aštuonių eurų iki dviejų tūkstančių aštuonių šimtų devyniasdešimt šešių eurų bauda.“\n\n3. Pakeisti 26 straipsnio 5 dalį ir ją išdėstyti taip:\n\n„5. Už šio Įstatymo 14 straipsnio 3 dalies 1, 2, 3 ar 4 punktuose nustatytų tabako gaminių pardavimo, laikymo ar gabenimo draudimų, išskyrus šio straipsnio 6 dalyje nustatytą atvejį, pažeidimą, už šio Įstatymo 141 straipsnio 1, 2, 3, 4 dalyse nustatytų su tabako gaminių atsekamumu susijusių reikalavimų pažeidimą, jeigu tai neužtraukia baudžiamosios atsakomybės, juridiniai asmenys ir užsienio juridinių asmenų filialai baudžiami nuo dviejų tūkstančių aštuonių šimtų devyniasdešimt šešių eurų iki aštuonių tūkstančių šešių šimtų aštuoniasdešimt aštuonių eurų bauda ir panaikinamas licencijos galiojimas.“\n\n4. Pakeisti 26 straipsnio 7 dalį ir ją išdėstyti taip:\n\n„7. Už šio Įstatymo 14 straipsnio 5 dalies 1 ar 2 punkte ir 87 straipsnyje nustatytų reikalavimų pažeidimą juridiniai asmenys ir užsienio juridinių asmenų filialai baudžiami nuo dviejų šimtų aštuoniasdešimt devynių eurų iki aštuonių šimtų šešiasdešimt aštuonių eurų bauda, už šių draudimų pažeidimą, padarytą pakartotinai per vienus metus nuo baudos paskyrimo, juridiniai asmenys ir užsienio juridinių asmenų filialai baudžiami nuo aštuonių šimtų šešiasdešimt aštuonių eurų iki vieno tūkstančio keturių šimtų keturiasdešimt aštuonių eurų bauda. Už šio Įstatymo 14 straipsnio 5 dalies 3 punkte nustatyto tabako gaminių pardavimo draudimo pažeidimą juridiniai asmenys ir užsienio juridinių asmenų filialai baudžiami nuo aštuonių šimtų šešiasdešimt aštuonių eurų iki vieno tūkstančio keturių šimtų keturiasdešimt aštuonių eurų bauda, už šio draudimo pažeidimą, padarytą toje pačioje mažmeninės prekybos vietoje pakartotinai per trejus metus nuo baudos paskyrimo, juridiniai asmenys ir užsienio juridinių asmenų filialai baudžiami nuo vieno tūkstančio keturių šimtų keturiasdešimt aštuonių eurų iki dviejų tūkstančių aštuonių šimtų devyniasdešimt šešių eurų bauda ir panaikinamas licencijos galiojimas toje pačioje mažmeninės prekybos vietoje, kurioje nustatytas pakartotinis pažeidimas per trejus metus nuo baudos paskyrimo. Už šio Įstatymo 161 straipsnio 1 dalyje nustatyto elektroninių cigarečių ir elektroninių cigarečių pildyklių pardavimo draudimo pažeidimą juridiniai asmenys ir užsienio juridinių asmenų filialai baudžiami nuo aštuonių šimtų šešiasdešimt aštuonių eurų iki vieno tūkstančio keturių šimtų keturiasdešimt aštuonių eurų bauda, už šio draudimo pažeidimą, padarytą toje pačioje mažmeninės prekybos vietoje pakartotinai per trejus metus nuo baudos paskyrimo, juridiniai asmenys ir užsienio juridinių asmenų filialai baudžiami nuo vieno tūkstančio keturių šimtų keturiasdešimt aštuonių eurų iki dviejų tūkstančių aštuonių šimtų devyniasdešimt šešių eurų bauda. Už šio Įstatymo 41 straipsnyje nustatytų tabako gaminių pateikimo rinkai draudimų pažeidimą juridiniai asmenys ir užsienio juridinių asmenų filialai baudžiami nuo vieno tūkstančio keturių šimtų keturiasdešimt aštuonių eurų iki dviejų tūkstančių aštuonių šimtų devyniasdešimt šešių eurų bauda. Už šio Įstatymo 99 straipsnyje nustatytų rūkomųjų žolinių gaminių ženklinimo reikalavimų pažeidimą juridiniai asmenys ir užsienio juridinių asmenų filialai baudžiami nuo aštuonių šimtų šešiasdešimt aštuonių eurų iki vieno tūkstančio keturių šimtų keturiasdešimt aštuonių eurų bauda.“\n\n5. Pakeisti 26 straipsnio 13 dalį ir ją išdėstyti taip:\n\n„13. Už šio Įstatymo nuostatų pažeidimus baudas skiria:\n\n1) Narkotikų, tabako ir alkoholio kontrolės departamentas – už 41 straipsnio, 87 straipsnio, 9 straipsnio 1, 2, 4, 10 dalių, 93 ir 96 straipsnių, 99, 910, 911 straipsnių, 10 straipsnio 1 dalies, 12 straipsnio 1, 3, 4 ir 5 dalių, 13 straipsnio, 14 straipsnio 1 dalies, 14 straipsnio 3 dalies 1, 2, 3, 4, 6 ir 8 punktų, 14 straipsnio 5 ir 8 dalių, 141 straipsnio 1, 2, 3, 4 dalių, 15 ir 16 straipsnių, 161 straipsnio 1 dalies, 162 straipsnio, 17 straipsnio 1, 4 ir 5 dalių, 171 ir 18 straipsnių, 19 straipsnio 1 dalies 5 punkto nuostatų pažeidimus;\n\n2) Valstybinė vartotojų teisių apsaugos tarnyba – už 87, 92, 94, 95 ir 97 straipsnių, 99 straipsnio, 10 straipsnio 1 dalies, 13 straipsnio, 14 straipsnio 1 dalies, 3 dalies 1–8 punktų, 5 dalies 1 ir 2 punktų, 141 straipsnio 1, 2, 3, 4 dalių, 18 straipsnio 1 dalies 8 ir 9 punktų nuostatų pažeidimus;\n\n3) Valstybinė mokesčių inspekcija – už 14 straipsnio 3 dalies 1, 4 ir 8 punktų, 141 straipsnio 1, 2, 3, 4 dalių nuostatų pažeidimus;\n\n4) savivaldybių vykdomosios institucijos – už 10 straipsnio 1 dalyje ir 14 straipsnio 1 dalyje nustatytų reikalavimų pažeidimus mažmeninės prekybos vietose, taip pat už 15 ir 16 straipsnių, 17 straipsnio 1 dalies (išorinės reklamos priemonėse), 4 ir 5 dalių, 18 straipsnio 1 dalies nuostatų pažeidimus;\n\n5) policijos įstaigų vadovai ar jų įgalioti asmenys – už 14 straipsnio 3 dalies 1, 2, 3 ir 8 punktų ir 141 straipsnio 1, 2 ir 3 dalių nuostatų pažeidimus;\n\n6) Lietuvos Respublikos muitinės pareigūnai – už 14 straipsnio 3 dalies 1, 3 ir 8 punktų ir 141 straipsnio 1, 2, 3, 4 dalių nuostatų pažeidimus.“"
    },
    {
      "provision_ref": "art24",
      "section": "24",
      "title": "24 straipsnis. Įstatymo 2 priedo pakeitimas",
      "content": "Pakeisti Įstatymo 2 priedą ir jį išdėstyti taip:\n\n„Lietuvos Respublikos\ntabako, tabako gaminių ir su jais\nsusijusių gaminių kontrolės\nįstatymo\n2 priedas\n\nĮGYVENDINAMI EUROPOS SĄJUNGOS TEISĖS AKTAI\n\n1. 1989 m. spalio 3 d. Tarybos direktyva 89/552/EEB dėl kai kurių valstybių narių įstatymuose ir kituose teisės aktuose išdėstytų nuostatų, skirtų vertimuisi televizijos programų transliavimu, suderinimo (su paskutiniais pakeitimais, padarytais 1997 m. birželio 30 d. Europos Parlamento ir Tarybos direktyva 97/36/EB) (OL 2004 m. specialusis leidimas, 6 skyrius, 1 tomas, p. 224).\n\n2. 2003 m. gegužės 26 d. Europos Parlamento ir Tarybos direktyva 2003/33/EB dėl valstybių narių įstatymų ir kitų teisės aktų, reglamentuojančių tabako produktų reklamą ir rėmimą, suderinimo (OL 2004 m. specialusis leidimas, 15 skyrius, 7 tomas, p. 460).\n\n3. 2006 m. gruodžio 18 d. Europos Parlamento ir Tarybos reglamentas (EB) Nr. 1907/2006 dėl cheminių medžiagų registracijos, įvertinimo, autorizacijos ir apribojimų (REACH), įsteigiantis Europos cheminių medžiagų agentūrą, iš dalies keičiantis Direktyvą 1999/45/EB bei panaikinantis Tarybos reglamentą (EEB) Nr. 793/93, Komisijos reglamentą (EB) Nr. 1488/94, Tarybos direktyvą 76/769/EEB ir Komisijos direktyvas 91/155/EEB, 93/67/EEB, 93/105/EB bei 2000/21/EB (OL 2006 L 396, p. 1).\n\n4. 2012 m. kovo 7 d. Komisijos direktyva 2012/9/ES, kuria iš dalies keičiamas Europos Parlamento ir Tarybos direktyvos 2001/37/EB dėl valstybių narių įstatymų ir kitų teisės aktų, taikomų tabako gaminių gamybai, pateikimui ir pardavimui, suderinimo I priedas (OL 2012 L 69, p. 15), su paskutiniais pakeitimais, padarytais 2015 m. liepos 13 d. Komisijos direktyva (ES) 2015/1139 (OL 2015 L 185, p. 15).\n\n5. 2014 m. balandžio 3 d. Europos Parlamento ir Tarybos direktyva 2014/40/ES dėl valstybių narių įstatymų ir kitų teisės aktų nuostatų, reglamentuojančių tabako ir susijusių gaminių gamybą, pateikimą ir pardavimą, suderinimo ir kuria panaikinama Direktyva 2001/37/EB (OL 2014 L 127, p. 1).“"
    },
    {
      "provision_ref": "art25",
      "section": "25",
      "title": "25 straipsnis. Įstatymo įsigaliojimas ir įgyvendinimas",
      "content": "1. Šis įstatymas, išskyrus šio straipsnio 4 dalį ir šio įstatymo 16 straipsnyje išdėstyto Lietuvos Respublikos tabako, tabako gaminių ir su jais susijusių gaminių kontrolės įstatymo 141 straipsnio 2, 3, 4, 5 ir 6 dalis, įsigalioja 2016 m. liepos 1 d.\n\n2. Šio įstatymo 16 straipsnyje išdėstyto Lietuvos Respublikos tabako, tabako gaminių ir su jais susijusių gaminių kontrolės įstatymo 141 straipsnio 2, 3, 4, 5 ir 6 dalių nuostatos cigaretėms ir suktinių tabakui įsigalioja 2019 m. gegužės 20 d., kitiems, negu cigaretės ir suktinių tabakas, tabako gaminiams – 2024 m. gegužės 20 d.\n\n3.  Informacija apie Lietuvos Respublikos rinkai jau pateiktus tabako gaminius pagal šio įstatymo 13 straipsnyje išdėstyto Lietuvos Respublikos tabako, tabako gaminių ir su jais susijusių gaminių kontrolės įstatymo 9 straipsnio 1 dalį pateikiama ne vėliau kaip iki 2016 m. lapkričio 20 d.\n\n4. Lietuvos Respublikos Vyriausybė ir jos įgaliota institucija iki šio įstatymo įsigaliojimo priima šio įstatymo įgyvendinamuosius teisės aktus.\n\nSkelbiu šį Lietuvos Respublikos Seimo priimtą įstatymą.\n\nRespublikos Prezidentė                                                                                          Dalia Grybauskaitė"
    }
  ],
  "definitions": [
    {
      "term": "Automobilinė parduotuvė",
      "definition": "registruota transporto priemonė, įrengta kaip maisto ir (ar) ne maisto prekių pardavimo vieta, iš kurios savivaldybės tarybos nustatyta tvarka aptarnaujami miestelių ir kaimų gyventojai.",
      "source_provision": "art2"
    },
    {
      "term": "Bedūmis tabako gaminys",
      "definition": "tabako gaminys, kuris vartojamas nepridegtas, įskaitant kramtomąjį, uostomąjį ir oraliniam vartojimui skirtą tabaką.",
      "source_provision": "art2"
    },
    {
      "term": "Bendrasis įspėjimas",
      "definition": "užrašas ant rūkomojo tabako gaminių pakuočių „Rūkymas žudo – mesk rūkyti tuojau pat“.",
      "source_provision": "art2"
    },
    {
      "term": "Cigaras ar cigarilė",
      "definition": "tabako gaminys, vartojamas pridegtas:\n\n1) paruoštas rūkyti tabako ritinėlis, įvyniotas į išorinį apvalkalą, pagamintą iš natūralaus tabako;\n\n2) paruoštas rūkyti smulkinto tabako mišiniu užpildytas tabako ritinėlis, kurį visiškai dengia tabako spalvos apvalkalas, pagamintas iš regeneruoto tabako (apvalkalas turi dengti ir filtrą, bet ne kandiklį, kai jie yra), ir kurio vieneto svoris (be filtro ar kandiklio) yra ne mažesnis kaip 2,3 gramo, bet ne didesnis kaip 10 gramų ir bent trečdalio ritinėlio (pagal ilgį) apimtis yra ne mažesnė kaip 34 milimetrų.",
      "source_provision": "art2"
    },
    {
      "term": "Cigaretė",
      "definition": "tabako gaminys, vartojamas pridegtas:\n\n1) paruoštas rūkyti tabako ritinėlis, kuris nepriskirtinas prie cigarų ar cigarilių pagal šio straipsnio 4 dalies nuostatas;\n\n2) tabako ritinėlis, kuris nepramoniniu būdu įkištas į cigarečių popieriaus vamzdelį, pagamintą iš cigarečių popieriaus;\n\n3) tabako ritinėlis, kuris nepramoniniu būdu įvyniotas į cigarečių popierių.",
      "source_provision": "art2"
    },
    {
      "term": "Derva",
      "definition": "grynas bevandenis nikotino neturintis dūmų kondensatas.",
      "source_provision": "art2"
    },
    {
      "term": "Didžiausiasis leidžiamasis kiekis",
      "definition": "miligramais matuojamas didžiausias leidžiamas medžiagos kiekis, įskaitant nulį, tabako gaminyje arba iš jo išsiskiriančiose medžiagose.",
      "source_provision": "art2"
    },
    {
      "term": "Elektroninė cigaretė",
      "definition": "gaminys, naudojamas garams, kuriuose yra nikotino, vartoti per kandiklį, arba bet kuri tokio gaminio sudedamoji dalis, įskaitant kapsulę, rezervuarą ir įtaisą be kapsulės ar rezervuaro. Elektroninės cigaretės gali būti vienkartinės arba daugkartinės (pripildomos iš elektroninių cigarečių pildyklės arba keičiamos vienkartinės kapsulės).",
      "source_provision": "art2"
    },
    {
      "term": "Elektroninių cigarečių pildyklė",
      "definition": "indas, kuriame yra nikotino turinčio skysčio, naudojamo elektroninėms cigaretėms pripildyti.",
      "source_provision": "art2"
    },
    {
      "term": "Europos ekonominės erdvės susitarimo dalyvė",
      "definition": "Europos Sąjungos valstybė narė ar Europos laisvosios prekybos asociacijos (ELPA) valstybė, išskyrus Šveicarijos Konfederaciją.",
      "source_provision": "art2"
    },
    {
      "term": "Europos ekonominės erdvės susitarimo dalyvėje, išskyrus Lietuvos Respubliką, įsteigto juridinio asmens ar kitos organizacijos filialas",
      "definition": "filialas, atstovybė ar kitas tokios teisinės formos neturintis Europos ekonominės erdvės susitarimo dalyvėje, išskyrus Lietuvos Respubliką, įsteigto juridinio asmens ar kitos organizacijos padalinys.",
      "source_provision": "art2"
    },
    {
      "term": "Informacinis pranešimas",
      "definition": "užrašas ant rūkomojo tabako gaminių išorinės pakuotės, įskaitant vienetinius pakelius, „Tabako dūmuose yra daugiau kaip 70 medžiagų, kurios, kaip žinoma, sukelia vėžį“.",
      "source_provision": "art2"
    },
    {
      "term": "Įspėjimas apie galimą žalą sveikatai",
      "definition": "įspėjimas apie tabako gaminio vartojimo sukeliamą žalą žmogaus sveikatai arba kitus nepageidaujamus padarinius, įskaitant tekstinius įspėjimus apie galimą žalą sveikatai, kombinuotuosius įspėjimus apie galimą žalą sveikatai, bendruosius įspėjimus ir informacinius pranešimus, teikiamus, kaip numatyta šiame Įstatyme.",
      "source_provision": "art2"
    },
    {
      "term": "Išorinė pakuotė",
      "definition": "pakuotė (išskyrus permatomą vyniojamąją medžiagą), į kurią supakuoti tabako gaminiai ar su tabako gaminiais susiję gaminiai pateikiami rinkai ir kuri apima vienetinį pakelį ar vienetinių pakelių bloką.",
      "source_provision": "art2"
    },
    {
      "term": "Išsiskiriančios medžiagos",
      "definition": "medžiagos, kurios išsiskiria vartojant tabaką, tabako gaminį ar su tabako gaminiais susijusį gaminį pagal paskirtį.",
      "source_provision": "art2"
    },
    {
      "term": "Kombinuotasis įspėjimas apie galimą žalą sveikatai",
      "definition": "įspėjimas apie galimą žalą sveikatai, kurį sudaro tekstinis įspėjimas ir jį atitinkanti nuotrauka ar iliustracija, kaip numatyta šiame Įstatyme.",
      "source_provision": "art2"
    },
    {
      "term": "Kramtomasis tabakas",
      "definition": "bedūmis tabako gaminys, skirtas tik kramtyti.",
      "source_provision": "art2"
    },
    {
      "term": "Kvapioji medžiaga",
      "definition": "priedas, suteikiantis kvapą ir (ar) skonį.",
      "source_provision": "art2"
    },
    {
      "term": "Naujoviškas tabako gaminys",
      "definition": "tabako gaminys, kuris nepriklauso jokiai iš šių kategorijų: cigarečių, suktinių tabako, pypkių tabako, vandens pypkių tabako, cigarų, cigarilių, kramtomojo tabako, uostomojo tabako ar oraliniam vartojimui skirto tabako, ir yra pateiktas rinkai po 2014 m. gegužės 19 d.",
      "source_provision": "art2"
    },
    {
      "term": "Neapdorotas tabakas",
      "definition": "nesmulkinti ar kitaip neapdoroti tabako lapai ir kitos tabako dalys, išskyrus tuos, kurie pagal Lietuvos Respublikos akcizų įstatymą laikomi apdorotu tabaku.",
      "source_provision": "art2"
    },
    {
      "term": "Nikotinas",
      "definition": "alkaloidas, esantis tabake.",
      "source_provision": "art2"
    },
    {
      "term": "Oraliniam vartojimui skirtas tabakas",
      "definition": "per burną vartoti, išskyrus įkvėpti ar kramtyti, skirtas tabako gaminys, kuris gaminamas tik iš tabako arba kuriame yra tabako ir kuris tiekiamas porcijomis dažniausiai supakuotas į paprastus arba akytus paketėlius kaip milteliai arba kaip smulkios dalelės ar kaip bet kokie jų mišiniai.",
      "source_provision": "art2"
    },
    {
      "term": "Paslėpta tabako gaminių ir (ar) su tabako gaminiais susijusių gaminių reklama",
      "definition": "bet kokia forma ir bet kokiomis priemonėmis skleidžiama informacija apie tabako gaminius ir (ar) su tabako gaminiais susijusius gaminius, tabako gaminių ir (ar) su tabako gaminiais susijusių gaminių gamintojus, importuotojus ar pardavėjus, jų firmos vardą (pavadinimą), prekių ženklą ar veiklą, pateikiama taip, kad gali suklaidinti reklamos vartotojus dėl šios informacijos pateikimo tikrojo tikslo. Toks informacijos pateikimas visais atvejais laikomas paslėpta reklama, kai už ją užmokama ar kitaip atsilyginama.",
      "source_provision": "art2"
    },
    {
      "term": "Paviljonas",
      "definition": "Nekilnojamojo turto registre neregistruojamas ir į žemę įleistų pamatų neturintis laikinas statinys, pagamintas gamykloje ar pastatytas iš surenkamų konstrukcijų ir turintis viduje įrengtą prekybos salę pirkėjams aptarnauti.",
      "source_provision": "art2"
    },
    {
      "term": "Pypkių tabakas",
      "definition": "tabakas, kuris vartojamas pridegtas ir išimtinai skirtas rūkyti juo prikimštą pypkę.",
      "source_provision": "art2"
    },
    {
      "term": "Pridėtinis tabako gaminio kvapas ar skonis",
      "definition": "aiškiai juntamas ne tabako kvapas ar skonis, kurį suteikia priedas ar priedų derinys, įskaitant vaisių, prieskonių, žolių, alkoholio, karamelės, mentolio ar vanilės ir kitus priedus ar jų derinius, ir kuris jaučiamas prieš vartojant ir (ar) vartojant tabako gaminį.",
      "source_provision": "art2"
    },
    {
      "term": "Priedas",
      "definition": "medžiaga, išskyrus tabaką, kuri gali būti dedama į tabako gaminį, vienetinį pakelį ar bet kokią išorinę pakuotę.",
      "source_provision": "art2"
    },
    {
      "term": "Priklausomybės sukėlimo geba",
      "definition": "farmakologinė medžiagos geba sukelti priklausomybę – būklę, kai suteikiamu pasitenkinimu ar abstinencijos simptomų palengvinimu arba abiem būdais paveikiami individo gebėjimai kontroliuoti savo elgesį.",
      "source_provision": "art2"
    },
    {
      "term": "Rėmimas",
      "definition": "finansinė ar kitokia parama renginiui, veiklai ar asmeniui, skatinanti įsigyti ir (ar) vartoti tabako gaminius ir su tabako gaminiais susijusius gaminius.",
      "source_provision": "art2"
    },
    {
      "term": "Rūkomasis žolinis gaminys",
      "definition": "augalų, žolių ar vaisių pagrindo gaminys, kuriame nėra tabako ir kurį galima vartoti pridegtą.",
      "source_provision": "art2"
    },
    {
      "term": "Rūkomojo tabako gaminys",
      "definition": "tabako gaminys, kuris vartojamas pridegtas.",
      "source_provision": "art2"
    },
    {
      "term": "Socialinė reklama",
      "definition": "reklama, kuria skatinama socialinė gerovė, tai yra sveika gyvensena, sveikatos stiprinimas, ligų ir žalingų sveikatai įpročių profilaktika.",
      "source_provision": "art2"
    },
    {
      "term": "Suktinių tabakas",
      "definition": "tabakas, kuris vartotojų ar mažmeninės prekybos vietose naudojamas cigaretėms pasigaminti ar pagaminti.",
      "source_provision": "art2"
    },
    {
      "term": "Suktinių tabako maišelis (toliau",
      "definition": "maišelis) – suktinių tabakui skirta pastatoma plokščiadugnė arba neplokščiadugnė (stačiakampio voko su užlenkiamu kraštu formos) talpyklė iš lanksčios medžiagos (vienetinis pakelis), kurios dugnas sandariai sujungtas su sienelėmis.",
      "source_provision": "art2"
    },
    {
      "term": "Su tabako gaminiais susijęs gaminys (toliau",
      "definition": "susijęs gaminys) – elektroninė cigaretė, elektroninių cigarečių pildyklė, taip pat rūkomasis žolinis gaminys.",
      "source_provision": "art2"
    },
    {
      "term": "Tabakas",
      "definition": "lapai ir kitos natūralios apdorotos ar neapdorotos tabako (Nicotiana) genties augalų dalys, įskaitant pūstinį ir regeneruotą tabaką.",
      "source_provision": "art2"
    },
    {
      "term": "Tabako gaminio ir (ar) susijusio gaminio sudedamoji dalis",
      "definition": "tabakas, priedas, taip pat bet kuri medžiaga ar elementas, esantis paruoštame vartoti tabako gaminyje ir (ar) susijusiame gaminyje, įskaitant popierių, filtrą, rašalą, kapsules ir klijus.",
      "source_provision": "art2"
    },
    {
      "term": "Tabako gaminys",
      "definition": "vartoti skirtas gaminys, kuris gaminamas tik iš tabako (tiek genetiškai modifikuoto, tiek nemodifikuoto) arba kuriame yra tabako.",
      "source_provision": "art2"
    },
    {
      "term": "Tabako gaminių didmeninės prekybos sandėlis",
      "definition": "atskirą įėjimą turinti nuo kitų patalpų konstrukcijomis atitverta patalpa arba Lietuvos Respublikoje esančio akcizais apmokestinamų prekių sandėlio patalpa, kurios Nekilnojamojo turto registre įregistruotos kaip sandėliai ir kuriose vykdoma tabako gaminių didmeninė prekyba.",
      "source_provision": "art2"
    },
    {
      "term": "Tabako gaminių ir (ar) susijusių gaminių importas",
      "definition": "tabako gaminių ir (ar) susijusių gaminių įvežimas į Lietuvos Respubliką iš kitų valstybių, išskyrus Europos ekonominės erdvės susitarimo dalyves ir Turkiją, nebent gaminiams yra taikoma sąlyginio neapmokestinimo muitinės procedūra arba priemonė jų įvežimo į Lietuvos Respubliką metu, taip pat sąlyginio neapmokestinimo muitinės procedūros arba priemonės taikymo nutraukimas.",
      "source_provision": "art2"
    },
    {
      "term": "Tabako gaminių ir (ar) susijusių gaminių importuotojas",
      "definition": "Lietuvos Respublikoje įsteigtas juridinis asmuo ir (ar) užsienio juridinio asmens filialas, kuris iš kitų valstybių, išskyrus Europos ekonominės erdvės susitarimo dalyves ir Turkiją, įveža į Lietuvos Respublikos teritoriją tabako gaminius ir (ar) susijusius gaminius.",
      "source_provision": "art2"
    },
    {
      "term": "Tabako gaminių ir (ar) susijusių gaminių įsigijimo ir (ar) vartojimo skatinimas",
      "definition": "informavimo ir įtikinėjimo veiksmai, įskaitant specialius renginius, akcijas, nuolaidas, dovanas ir panašiai, skatinantys apsispręsti įsigyti ir (ar) vartoti tabako gaminius ir (ar) susijusius gaminius.",
      "source_provision": "art2"
    },
    {
      "term": "Tabako gaminių ir (ar) susijusių gaminių įvežimas",
      "definition": "tabako gaminių ir (ar) susijusių gaminių įvežimas į Lietuvos Respubliką (išskyrus fizinių asmenų įvežamus tabako gaminius ir (ar) susijusius gaminius) iš Europos ekonominės erdvės susitarimo dalyvių ir Turkijos.",
      "source_provision": "art2"
    },
    {
      "term": "Tabako gaminių ir (ar) susijusių gaminių mažmeninės prekybos vieta (toliau",
      "definition": "mažmeninės prekybos vieta) – parduotuvių, kioskų, paviljonų, restoranų, kavinių, barų, bufetų ar kitos patalpos ir automobilinės parduotuvės, kuriose tabako gaminiai ir (ar) susiję gaminiai parduodami vartotojui (kai pirkėjai aptarnaujami lauko sąlygomis, tabako gaminių ir (ar) susijusių gaminių prekybos vieta laikoma kasos aparato įrengimo vieta).",
      "source_provision": "art2"
    },
    {
      "term": "Tabako gaminių ir (ar) susijusių gaminių prekybos vieta (toliau",
      "definition": "prekybos vieta) – tabako gaminių ir (ar) susijusių gaminių mažmeninės prekybos vieta, taip pat patalpa, kuriose vyksta tabako gaminių ir (ar) susijusių gaminių didmeninė prekyba.",
      "source_provision": "art2"
    },
    {
      "term": "Tabako gaminių ir (ar) susijusių gaminių reklama",
      "definition": "bet kokia forma ir bet kokiomis priemonėmis skleidžiama informacija apie tabako gaminius ir (ar) susijusius gaminius, tiesiogiai ar netiesiogiai skatinanti įsigyti ir (ar) vartoti tabako gaminius ir (ar) susijusius gaminius.",
      "source_provision": "art2"
    },
    {
      "term": "Tabako, tabako gaminių ir (ar) susijusių gaminių kontrolė (toliau",
      "definition": "tabako kontrolė) – šiame Įstatyme ir kituose tabako kontrolę reglamentuojančiuose teisės aktuose nustatytų tabako, tabako gaminių ir (ar) susijusių gaminių vartojimo, gamybos, įvežimo, importo, prekybos, reklamos, įsigijimo, įsigijimo ir (ar) vartojimo skatinimo, rėmimo valstybinio reglamentavimo priemonių, skirtų tabako gaminių ir (ar) susijusių gaminių vartojimui, taip pat jų vartojimo neigiamiems padariniams sveikatai ir ūkiui mažinti, visuma.",
      "source_provision": "art2"
    },
    {
      "term": "Tarpvalstybinė nuotolinė prekyba",
      "definition": "nuotolinis pardavimas vartotojams, kai vartotojas, užsakydamas gaminį mažmeninės prekybos vietoje, yra Lietuvos Respublikoje, o mažmeninės prekybos vieta įsteigta kitoje Europos ekonominės erdvės susitarimo dalyvėje ar kitoje užsienio valstybėje; mažmeninės prekybos vieta laikoma įsteigta Europos ekonominės erdvės susitarimo dalyvėje:\n\n1) prekiaujant fiziniam asmeniui – jeigu jis turi savo verslo vietą toje Europos ekonominės erdvės susitarimo dalyvėje;\n\n2) kitais atvejais – jeigu asmuo, kuris verčiasi mažmenine prekyba, turi savo oficialią būstinę, centrinę administraciją ar verslo vietą, įskaitant filialą, agentūrą ar bet kokį kitą padalinį, toje Europos ekonominės erdvės susitarimo dalyvėje.",
      "source_provision": "art2"
    },
    {
      "term": "Tiekimas rinkai",
      "definition": "gaminių, neatsižvelgiant į jų pagaminimo vietą, tiekimas Lietuvos Respublikoje esantiems vartotojams už mokestį ar nemokamai, įskaitant nuotolinį pardavimą. Tarpvalstybinės nuotolinės prekybos atveju gaminys laikomas tiekiamu Lietuvos Respublikos rinkai, jeigu vartotojas yra Lietuvos Respublikoje.",
      "source_provision": "art2"
    },
    {
      "term": "Toksiškumas",
      "definition": "medžiagos savybė sukelti tam tikro lygio iš karto ar ilgainiui pasireiškiantį žalingą poveikį žmogaus organizmui, paprastai kai ta medžiaga vartojama arba jos poveikis patiriamas dažnai ar nuolat.",
      "source_provision": "art2"
    },
    {
      "term": "Uostomasis tabakas",
      "definition": "bedūmis tabako gaminys, kuris vartojamas per nosį.",
      "source_provision": "art2"
    },
    {
      "term": "Užsienio juridinis asmuo",
      "definition": "Europos ekonominės erdvės susitarimo dalyvėje (išskyrus Lietuvos Respubliką) ar kitoje užsienio valstybėje įsteigtas juridinis asmuo arba kita organizacija.",
      "source_provision": "art2"
    },
    {
      "term": "Vandens pypkių tabakas",
      "definition": "tabako gaminys, kurį galima vartoti naudojant vandens pypkę. Šiame Įstatyme vandens pypkių tabakas laikomas rūkomojo tabako gaminiu. Jeigu tabaką galima naudoti ir vandens pypkėse, ir kaip suktinių tabaką, jis laikomas suktinių tabaku.",
      "source_provision": "art2"
    },
    {
      "term": "Vienetinis pakelis",
      "definition": "mažiausia atskira rinkai tiekiamo tabako gaminio ar susijusio gaminio pakuotė.\n\n55. Kitos šiame Įstatyme vartojamos sąvokos suprantamos taip, kaip jos apibrėžtos Lietuvos Respublikos akcizų įstatyme, Lietuvos Respublikos produktų saugos įstatyme, Lietuvos Respublikos švietimo įstatyme ir Lietuvos Respublikos vartotojų teisių apsaugos įstatyme.“",
      "source_provision": "art2"
    }
  ]
}

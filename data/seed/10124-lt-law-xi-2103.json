{
  "id": "lt-law-xi-2103",
  "type": "statute",
  "title": "Lietuvos Respublikos alkoholio kontrolės įstatymo 2, 6, 10, 12, 13, 14, 16, 17, 18, 18-1, 18-2, 22, 26, 28, 29, 34, 34-1, 36, 41 straipsnių, ketvirtojo skirsnio pavadinimo bei priedo pakeitimo ir papildymo, Įstatymo papildymo 18-3 straipsniu ir 15 straipsnio pripažinimo netekusiu galios įstatymas",
  "short_name": "XI-2103",
  "status": "in_force",
  "issued_date": "2012-06-21",
  "in_force_date": "2012-09-01",
  "url": "https://e-tar.lt/portal/lt/legalAct/TAR.A6CB2A2CD946",
  "provisions": [
    {
      "provision_ref": "art1",
      "section": "1",
      "title": "1 straipsnis. 2 straipsnio pakeitimas",
      "content": "Pakeisti 2 straipsnį ir jį išdėstyti taip:\n\n„2 straipsnis. Pagrindinės šio Įstatymo sąvokos\n\n1. Alkoholinis gėrimas – gėrimas, kurio tūrinė etilo alkoholio koncentracija yra didesnė kaip 1,2 procento (alaus – didesnė kaip 0,5 procento).\n\n2. Alkoholinių gėrimų parduotuvė – parduotuvė, kurios prekių asortimentą sudaro tik alkoholiniai gėrimai arba alkoholiniai gėrimai ir gretutinės prekės (sultys ir kiti nealkoholiniai gėrimai, butelių atkimšimo ir užkimšimo įrankiai, butelių pakuotės, taurės, stiklinės, tabako gaminiai, degtukai ir žiebtuvėliai).\n\n3. Alkoholinių gėrimų skyrius – parduotuvės skyrius, kurio prekių asortimentą sudaro tik alkoholiniai gėrimai arba alkoholiniai gėrimai ir gretutinės prekės (sultys ir kiti nealkoholiniai gėrimai, butelių atkimšimo ir užkimšimo įrankiai, butelių pakuotės, taurės, stiklinės, tabako gaminiai, degtukai ir žiebtuvėliai).\n\n4. Alkoholio kontrolė – teisės aktuose nustatytos visos alkoholio produktų gamybos, įvežimo, importo, eksporto, prekybos, vartojimo, reklamos valstybinio reglamentavimo priemonės, skirtos alkoholio vartojimui, taip pat jo ir kitų produktų, kuriuose yra etilo alkoholio, vartojimo žalai sveikatai ir ūkiui mažinti.\n\n5. Alkoholio produktai – nedenatūruotas ir denatūruotas (įskaitant dehidratuotą) etilo alkoholis (toliau – etilo alkoholis), alkoholiniai gėrimai, maistiniai ir nemaistiniai alkoholiniai tirpalai su kvapiųjų medžiagų priedais (toliau – alkoholiniai tirpalai) ir etilo alkoholio turinčios žaliavos (toliau – žaliavos).\n\n6. Alkoholio produktų eksportas – alkoholio produktų išvežimas iš Lietuvos Respublikos į kitas valstybes, išskyrus Europos ekonominės erdvės valstybes ir Turkiją.\n\n7. Alkoholio produktų importas – alkoholio produktų įvežimas į Lietuvos Respubliką iš kitų valstybių, išskyrus Europos ekonominės erdvės valstybes ir Turkiją.\n\n8. Alkoholio produktų įvežimas – alkoholio produktų įvežimas į Lietuvos Respubliką (išskyrus fizinių asmenų įvežamus alkoholio produktus) iš Europos ekonominės erdvės valstybių ir Turkijos.\n\n9. Alkoholio produktų partija – tam tikras kiekis vienodomis sąlygomis pagamintų ir (ar) fasuotų, supakuotų parduoti skirtų alkoholio produkto vienetų, kuriems taikomi tie patys produkto saugos ir kokybės reikalavimai.\n\n10. Alkoholio reklama – bet kuria forma ir bet kokiomis priemonėmis skleidžiama informacija, susijusi su įmonių komercine, ūkine bei finansine veikla, kuria skatinama įsigyti ir (ar) vartoti alkoholio produktus.\n\n11. Etilo alkoholis (toliau – alkoholis) – sotusis vienhidroksilis alkoholis, kuris veikia psichiką ir gali lemti pripratimą prie jo ir priklausomybę nuo jo.\n\n12. Europos ekonominės erdvės susitarimo dalyvė – Europos Sąjungos valstybė narė ar ELPA valstybė, išskyrus Šveicarijos Konfederaciją.\n\n13. Europos ekonominės erdvės valstybė – Europos Sąjungos valstybė narė ar Europos laisvosios prekybos asociacijos (ELPA) valstybė.\n\n14. Europos juridinis asmuo – Europos ekonominės erdvės susitarimo dalyvėje (išskyrus Lietuvos Respubliką) įsteigtas juridinis asmuo ar kita organizacija.\n\n15. Įmonė – Lietuvos Respublikoje įsteigtas juridinis asmuo, Lietuvos Respublikoje įstatymų nustatyta tvarka įsteigtas užsienio juridinio asmens filialas.\n\n16. Masinis renginys – šventė, festivalis ar kitas didelei žmonių grupei skirtas renginys, kurį organizuoja valstybės ar savivaldybių institucijos ar įstaigos, fiziniai asmenys, juridiniai asmenys ar juridinio asmens statuso neturinčios organizacijos ar jų filialai, suderinę renginio laiką ir jo organizavimo tvarką su reikiamomis savivaldybės institucijomis (kai toks suderinimas būtinas pagal Lietuvos Respublikos susirinkimų įstatymą).\n\n17. Mažmeninės prekybos vieta – parduotuvė, automobilinė parduotuvė, paviljonas, kuriuose verčiamasi mažmenine prekyba ir kurie yra įrengti laikantis maisto tvarkymą reglamentuojančių teisės aktų reikalavimų.\n\n18. Naminis alkoholinis gėrimas – fizinio asmens gaminamas alkoholinis gėrimas.\n\n19. Natūralios fermentacijos alkoholinis gėrimas – alkoholinis gėrimas, kurio visas etilo alkoholis yra gaunamas alkoholinio rauginimo būdu, toliau nedistiliuojant ir nepridedant alkoholio produktų, turinčių distiliuoto ar rektifikuoto etilo alkoholio.\n\n20. Nestacionarioji mažmeninės prekybos vieta – mažmeninės prekybos vieta, įrengta Nekilnojamojo turto registre neregistruojamame laikinajame statinyje.\n\n21. Nestacionarioji viešojo maitinimo vieta – viešojo maitinimo vieta, įrengta Nekilnojamojo turto registre neregistruojamame laikinajame statinyje.\n\n22. Ne žemės ūkio kilmės etilo alkoholis – etilo alkoholis, gaminamas iš produktų, nenurodytų Sutarties dėl Europos Sąjungos veikimo 1 priede.\n\n23. Orlaivių ir laivų alkoholinių gėrimų atsargos – alkoholiniai gėrimai, skirti keleiviams vartoti orlaiviuose ir laivuose.\n\n24. Paviljonas – Nekilnojamojo turto registre neregistruojamas ir į žemę įleistų pamatų neturintis laikinas statinys, pagamintas gamykloje ar pastatytas iš surenkamų konstrukcijų ir turintis viduje įrengtą prekybos salę pirkėjams aptarnauti.\n\n25. Specialioji prekybos vieta – tarptautiniame jūrų ar oro uoste ar Lietuvos Respublikos valstybės sienos su trečiosiomis šalimis perėjimo punkte įsteigtame akcizais apmokestinamų prekių ir (ar) prekių, kurioms taikomos pridėtinės vertės mokesčio lengvatos, sandėlyje įrengta parduotuvė, kurioje alkoholiniai gėrimai parduodami tik iš Lietuvos Respublikos išvykstantiems keleiviams.\n\n26. Stacionarioji mažmeninės prekybos vieta – mažmeninės prekybos vieta, įrengta Lietuvos Respublikos įstatymų ir kitų teisės aktų nustatyta tvarka Nekilnojamojo turto registre įregistruotame pastate.\n\n27. Stacionarioji viešojo maitinimo vieta – viešojo maitinimo vieta, įrengta Lietuvos Respublikos įstatymų ir kitų teisės aktų nustatyta tvarka Nekilnojamojo turto registre įregistruotame pastate.\n\n28. Ugdymo įstaiga – formaliojo ir (ar) neformaliojo švietimo įstaiga.\n\n29. Užsienio juridinis asmuo – Europos ekonominės erdvės susitarimo dalyvėje (išskyrus Lietuvos Respubliką) ar kitoje užsienio valstybėje įsteigtas juridinis asmuo arba kita organizacija.\n\n30. Viešojo maitinimo vieta – laikantis maisto tvarkymą reglamentuojančių teisės aktų nustatytų viešojo maitinimo reikalavimų įrengti restoranas, kavinė, baras ar kita maisto tvarkymo vieta, kurioje ruošiamas, gaminamas ir realizuojamas maistas, skirtas viešajam maitinimui.\n\n31. Žemės ūkio kilmės etilo alkoholis – etilo alkoholis, gaminamas iš žemės ūkio kilmės produktų, nurodytų Sutarties dėl Europos Sąjungos veikimo 1 priede.“"
    },
    {
      "provision_ref": "art2",
      "section": "2",
      "title": "2 straipsnis. 6 straipsnio pakeitimas",
      "content": "Pakeisti 6 straipsnį ir jį išdėstyti taip:\n\n„6 straipsnis. Alkoholio produktų saugos ir kokybės rodiklių reglamentavimas\n\nLietuvos Respublikoje gaminamų, į Lietuvos Respubliką importuojamų, įvežamų ir joje realizuojamų alkoholio produktų saugos ir kokybės rodikliai privalo atitikti Lietuvos Respublikoje galiojančius reikalavimus.“"
    },
    {
      "provision_ref": "art3",
      "section": "3",
      "title": "3 straipsnis. 10 straipsnio pakeitimas",
      "content": "Pakeisti 10 straipsnį ir jį išdėstyti taip:\n\n„10 straipsnis. Naminių alkoholinių gėrimų gamybos valstybinis reglamentavimas\n\nLietuvos Respublikoje draudžiama gaminti naminius alkoholinius gėrimus, išskyrus fizinių asmenų asmeniniam naudojimui (t. y. ne parduoti, o tik savo ar šeimos poreikiams tenkinti) gaminamus natūralios fermentacijos alkoholinius gėrimus, kurių tūrinė etilo alkoholio koncentracija ne didesnė kaip 18 procentų (alaus – ne didesnė kaip 9,5 procento).“"
    },
    {
      "provision_ref": "art4",
      "section": "4",
      "title": "4 straipsnis. 12 straipsnio 1 dalies pakeitimas",
      "content": "Pakeisti 12 straipsnio 1 dalį ir ją išdėstyti taip:\n\n„1. Gaminti alkoholio produktus (išskyrus šio Įstatymo 10 straipsnyje nurodytus naminius alkoholinius gėrimus, kuriuos pasigamina fiziniai asmenys asmeniniam naudojimui) leidžiama tik įmonėms, turinčioms licenciją gaminti šiuos produktus. Licencijas ir jų dublikatus išduoda, papildo, rekvizitus patikslina Narkotikų, tabako ir alkoholio kontrolės departamentas. Licencijos išduodamos neterminuotam laikui. Už licencijų išdavimą, papildymą, rekvizitų patikslinimą ir licencijų dublikatų išdavimą imama valstybės rinkliava Lietuvos Respublikos rinkliavų įstatymo ir Lietuvos Respublikos Vyriausybės nustatyta tvarka.“"
    },
    {
      "provision_ref": "art5",
      "section": "5",
      "title": "5 straipsnis. 13 straipsnio pakeitimas",
      "content": "Pakeisti 13 straipsnį ir jį išdėstyti taip:\n\n„13 straipsnis. Alkoholio produktų įvežimo ir importo tvarka\n\n1. Importuoti žemės ūkio kilmės etilo alkoholį leidžiama tik turint Lietuvos Respublikos Vyriausybės įgaliotos institucijos išduotą importo licenciją.\n\n2. Įvežti alkoholio produktus ir importuoti šio straipsnio 1 dalyje nenurodytus kitus alkoholio produktus leidžiama įmonėms, Europos juridiniams asmenims ir jų filialams, užsienio juridinių asmenų atstovybėms Lietuvos Respublikoje. Įvežę ar importavę alkoholio produktus, įmonės, Europos juridiniai asmenys ir jų filialai, užsienio juridinių asmenų atstovybės Lietuvos Respublikoje privalo laikytis šio Įstatymo III skyriaus trečiajame skirsnyje nustatytų alkoholio produktų pardavimo, laikymo ir gabenimo reikalavimų.\n\n3. Importuoti alkoholio produktus įmonėms, Europos juridiniams asmenims ir jų filialams leidžiama tik tuo atveju, kai jie turi užsienio valstybės kompetentingos institucijos pripažintų subjektų (laboratorijos, kitos institucijos ar alkoholio produktų gamintojo) išduotus alkoholio produktų atitiktį patvirtinančius dokumentus, kuriuose taip pat privalo būti pateikti ir deklaruojami kokybės ir saugos rodikliai, o importuojant vyną, vynuogių misą (toliau – vyno produktai) – jų gabenimo dokumentą ir dokumentą, nurodantį vyno produktų analizės duomenis. Atvejai, kada importuojant vyno produktus nereikalaujama turėti šių dokumentų, nustatyti Lietuvos Respublikoje galiojančiuose teisės aktuose.\n\n4. Muitinės departamentas prie Lietuvos Respublikos finansų ministerijos teikia Lietuvos Respublikos Vyriausybės ar jos įgaliotos institucijos nustatyta tvarka informaciją apie įmonių, Europos juridinių asmenų ir jų filialų, užsienio juridinių asmenų atstovybių Lietuvos Respublikoje importuotus alkoholio produktus (išskyrus žemės ūkio kilmės etilo alkoholį) Lietuvos Respublikos Vyriausybės įgaliotai institucijai.“"
    },
    {
      "provision_ref": "art6",
      "section": "6",
      "title": "6 straipsnis. 14 straipsnio pakeitimas",
      "content": "14 straipsnio pavadinime ir 1 dalyje išbraukti žodžius „vyno produktus ir“, 2 dalyje vietoj žodžių „Šio straipsnio 1 dalyje nurodytų alkoholio produktų“ įrašyti žodžius „Žemės ūkio kilmės etilo alkoholio“ ir visą straipsnį išdėstyti taip:\n\n„14 straipsnis. Licencijų importuoti žemės ūkio kilmės etilo alkoholį išdavimo tvarka\n\n1. Licencijas importuoti žemės ūkio kilmės etilo alkoholį išduoda Lietuvos Respublikos Vyriausybės įgaliota institucija.\n\n2. Žemės ūkio kilmės etilo alkoholio importo licencijavimo taisykles, remdamasi šiuo Įstatymu ir Europos Sąjungos teisės reikalavimais, nustato Lietuvos Respublikos Vyriausybė ar jos įgaliota institucija.“"
    },
    {
      "provision_ref": "art7",
      "section": "7",
      "title": "7 straipsnis. 15 straipsnio pripažinimas netekusiu galios",
      "content": "15 straipsnį pripažinti netekusiu galios."
    },
    {
      "provision_ref": "art8",
      "section": "8",
      "title": "8 straipsnis. 16 straipsnio pakeitimas",
      "content": "Pakeisti 16 straipsnį ir jį išdėstyti taip:\n\n„16 straipsnis. Didmeninės ir mažmeninės prekybos alkoholio produktais licencijos\n\n1. Didmenine prekyba alkoholio produktais leidžiama verstis tik įmonėms, turinčioms licencijas verstis didmenine prekyba jais. Licencijas ir jų dublikatus išduoda, papildo, rekvizitus patikslina Narkotikų, tabako ir alkoholio kontrolės departamentas. Licencijos išduodamos neterminuotam laikui. Už licencijų išdavimą, papildymą, rekvizitų patikslinimą ir licencijų dublikatų išdavimą imama valstybės rinkliava Lietuvos Respublikos rinkliavų įstatymo ir Lietuvos Respublikos Vyriausybės nustatyta tvarka. Licencijose verstis didmenine prekyba alkoholio produktais, be kita ko, turi būti įrašyti leidžiami parduoti alkoholio produktai, nurodytos alkoholinių gėrimų grupės, taip pat alkoholinių gėrimų prekybos ir laikymo vieta.\n\n2. Įmonės, turinčios licencijas gaminti alkoholio produktus, turi teisę verstis ir didmenine prekyba savo pagamintais produktais.\n\n3. Mažmenine prekyba alkoholiniais gėrimais leidžiama verstis tik turint licenciją verstis mažmenine prekyba alkoholiniais gėrimais. Licencijas ir jų dublikatus išduoda, papildo, rekvizitus patikslina atitinkamos savivaldybės vykdomoji institucija. Licencijos verstis sezonine mažmenine prekyba alumi, alaus mišiniais su nealkoholiniais gėrimais, natūralios fermentacijos sidru, kurio tūrinė etilo alkoholio koncentracija neviršija 7,5 procento, ir alkoholiniais gėrimais, kurių tūrinė etilo alkoholio koncentracija neviršija 22 procentų, kurortuose ir kitose savivaldybių tarybų nustatytose poilsio ir turizmo teritorijose išduodamos įmonėms savivaldybių tarybų nustatyto kurortinio, poilsio ir turizmo sezono laikotarpiui. Vienkartinės licencijos verstis mažmenine prekyba natūralios fermentacijos alkoholiniais gėrimais, kurių tūrinė etilo alkoholio koncentracija neviršija 13 procentų, parodose, natūralios fermentacijos alkoholiniais gėrimais, kurių tūrinė etilo alkoholio koncentracija neviršija 6 procentų, masiniuose renginiuose ir mugėse, taip pat verstis mažmenine prekyba visais alkoholiniais gėrimais parodose ir mugėse, vykstančiose stacionariuose pastatuose, išduodamos įmonėms, turinčioms neterminuotas ar sezonines licencijas verstis mažmenine prekyba alkoholiniais gėrimais, teisę verstis mažmenine prekyba alkoholiniais gėrimais turintiems Europos juridiniams asmenims ir jų filialams ne ilgesniam kaip renginio trukmės laikui. Kitos licencijos verstis mažmenine prekyba alkoholiniais gėrimais išduodamos įmonėms neterminuotam laikui. Už licencijų išdavimą, papildymą, rekvizitų patikslinimą ir licencijų dublikatų išdavimą imama valstybės rinkliava Lietuvos Respublikos rinkliavų įstatymo ir Lietuvos Respublikos Vyriausybės nustatyta tvarka.\n\n4. Įmonėms, norinčioms verstis mažmenine prekyba alkoholiniais gėrimais mažmeninės prekybos ir viešojo maitinimo vietose, įrengtose daugiabučiuose gyvenamuosiuose namuose, licencijos išduodamos, jeigu šios įmonės pateikia Lietuvos Respublikos Vyriausybės nustatyta tvarka daugiabučio gyvenamojo namo savininkų bendrijos susirinkimo (valdybos) arba, jeigu tokia bendrija neįsteigta ar bendrija valdo daugiau kaip vieną daugiabutį gyvenamąjį namą, gyvenamojo namo patalpų savininkų ir neprivatizuotų butų nuomininkų daugumos sutikimą (sutikimą pasirašantys asmenys gali jame nurodyti prekybos alkoholiniais gėrimais laiką).\n\n5. Mažmeninės prekybos alkoholiniais gėrimais licencijų išdavimo tvarką nustato ir visuomenės informavimo priemonėse skelbia savivaldybės taryba. Licencijų išdavimo savivaldybėse veiksmus koordinuoja ir jų stebėseną atlieka Narkotikų, tabako ir alkoholio kontrolės departamentas.\n\n6. Licencijose verstis mažmenine prekyba alkoholiniais gėrimais, be kita ko, turi būti įrašytos leidžiamų parduoti alkoholinių gėrimų grupės, taip pat alkoholinių gėrimų prekybos ir laikymo vieta.\n\n7. Didmeninės ir mažmeninės prekybos alkoholio produktais licencijavimo taisykles, remdamasi šiuo Įstatymu, Civiliniu kodeksu ir Europos Sąjungos teisės reikalavimais, nustato Lietuvos Respublikos Vyriausybė.“"
    },
    {
      "provision_ref": "art9",
      "section": "9",
      "title": "9 straipsnis. 17 straipsnio pakeitimas",
      "content": "Pakeisti 17 straipsnį ir jį išdėstyti taip:\n\n„17 straipsnis. Alkoholio produktų pardavimo, laikymo ir gabenimo reikalavimai\n\n1. Lietuvos Respublikoje parduoti draudžiama:\n\n1) alkoholio produktus be Lietuvos Respublikos Vyriausybės ar jos įgaliotos institucijos nustatyta tvarka išduotų alkoholio produktų atitiktį patvirtinančių dokumentų;\n\n2) alkoholio produktus, kurie neįrašyti į licencijas juos gaminti, importuoti, parduoti, ir alkoholio produktus neturint juridinę galią turinčių privalomų tų produktų įsigijimo arba gabenimo dokumentų;\n\n3) alkoholinius gėrimus (išskyrus alų, alaus mišinius su nealkoholiniais gėrimais ir natūralios fermentacijos sidrą, kurio tūrinė etilo alkoholio koncentracija neviršija 7,5 procento), nepaženklintus Lietuvos Respublikos Vyriausybės nustatyta tvarka specialiais ženklais – banderolėmis;\n\n4) alkoholinius gėrimus, kurie pagaminti naudojant ne žemės ūkio kilmės etilo alkoholį;\n\n5) alkoholio produktus, kurių saugos ir (ar) kokybės rodikliai neatitinka Lietuvos Respublikoje galiojančių reikalavimų;\n\n6) alkoholinius gėrimus, kurių ženklinimas neatitinka Lietuvos Respublikoje galiojančių reikalavimų;\n\n7) falsifikuotus alkoholio produktus;\n\n8) naminius alkoholinius gėrimus;\n\n9) etilo alkoholį fiziniams asmenims, išskyrus nedenatūruotą žemės ūkio kilmės etilo alkoholį, parduodamą fiziniams asmenims vaistinėse Lietuvos Respublikos sveikatos apsaugos ministerijos (toliau – Sveikatos apsaugos ministerija) nustatyta tvarka;\n\n10) kontrabandinius alkoholio produktus;\n\n11) alkoholio produktus neturint Lietuvos Respublikos Vyriausybės nustatyta tvarka išduotos licencijos;\n\n12) alkoholio produktus neturint prekybos (sandėliavimo) vietoje juridinę galią turinčių privalomų tų produktų įsigijimo arba gabenimo dokumentų egzemplioriaus.\n\n2. Įmonėms, Europos juridiniams asmenims ir jų filialams, užsienio juridinių asmenų atstovybėms Lietuvos Respublikoje laikyti, gabenti Lietuvos Respublikoje draudžiama:\n\n1) alkoholio produktus be Lietuvos Respublikos Vyriausybės ar jos įgaliotos institucijos nustatyta tvarka išduotų alkoholio produktų atitiktį patvirtinančių dokumentų;\n\n2) alkoholio produktus, kurie neįrašyti į licencijas juos gaminti, importuoti, parduoti, ir alkoholio produktus neturint juridinę galią turinčių privalomų tų produktų įsigijimo arba gabenimo dokumentų;\n\n3) alkoholinius gėrimus (išskyrus alų, alaus mišinius su nealkoholiniais gėrimais ir natūralios fermentacijos sidrą, kurio tūrinė etilo alkoholio koncentracija neviršija 7,5 procento), nepaženklintus Lietuvos Respublikos Vyriausybės nustatyta tvarka specialiais ženklais – banderolėmis;\n\n4) alkoholinius gėrimus, kurie pagaminti naudojant ne žemės ūkio kilmės etilo alkoholį;\n\n5) alkoholinius gėrimus, kurių ženklinimas neatitinka Lietuvos Respublikoje galiojančių reikalavimų;\n\n6) falsifikuotus alkoholio produktus;\n\n7) naminius alkoholinius gėrimus;\n\n8) kontrabandinius alkoholio produktus;\n\n9) alkoholio produktus, neturint Lietuvos Respublikos Vyriausybės nustatyta tvarka išduotos alkoholio produktų gamybos, importo, didmeninės ar mažmeninės prekybos licencijos, išskyrus šio straipsnio 3 dalyje nustatytus atvejus;\n\n10) alkoholio produktus neturint prekybos (sandėliavimo) vietoje ir (ar) jų gabenimo metu juridinę galią turinčių privalomų tų produktų įsigijimo arba gabenimo dokumentų egzemplioriaus;\n\n11) alkoholinius gėrimus atidarytoje pakuotėje automobilių salonuose.\n\n3. Šio straipsnio 2 dalies 9 punkte nustatyti reikalavimai netaikomi:\n\n1) alkoholiniams gėrimams, kuriuos laiko ir gabena įmonės, naudojančios šiuos gėrimus kaip maisto produktų žaliavą, taip pat įmonės, Europos juridiniai asmenys ir jų filialai, užsienio juridinių asmenų atstovybės Lietuvos Respublikoje, įsigiję Lietuvos Respublikos Vyriausybės ar jos įgaliotos institucijos nustatyta tvarka alkoholinius gėrimus reprezentacinėms reikmėms;\n\n2) etilo alkoholiui, kurį laiko ir gabena įmonės, turinčios licencijas importuoti žemės ūkio kilmės etilo alkoholį;\n\n3) žaliavoms, kurias laiko ir gabena įmonės, turinčios licencijas gaminti alkoholio produktus, taip pat įmonės, naudojančios sidro, vynuogių, vaisių ir uogų vyno žaliavas actui gaminti;\n\n4) alkoholiniams tirpalams, kuriuos laiko ir gabena įmonės, naudojančios alkoholinius tirpalus gamybos reikmėms, taip pat įmonės, kurios verčiasi mažmenine prekyba alkoholiniais tirpalais, supilstytais į ne didesnę negu 20 mililitrų vienkartinę tarą;\n\n5) alkoholio produktams, kuriuos, turėdami juridinę galią turinčius privalomus tų produktų įsigijimo arba gabenimo dokumentus, laiko ar gabena transportavimo paslaugas teikiantys asmenys, kitų Europos ekonominės erdvės valstybių ir Turkijos ūkio subjektai;\n\n6) alkoholiniams gėrimams, kuriuos laiko ir gabena laivų valdytojai ir orlaivių savininkai (ar naudotojai), tiekiantys alkoholinius gėrimus kaip atsargas savo laivams ar orlaiviams, vežantiems keleivius tarptautiniais maršrutais;\n\n7) etilo alkoholiui, naudojamam gamybos (įskaitant biodegalų arba standartus ar teisės aktų nustatytus reikalavimus atitinkančių degalų mišinių gamybą, kuriai naudojamas nedenatūruotas dehidratuotas ir dehidratuotas denatūruotas etilo alkoholis, ir atvejus, kai naudojant etilo alkoholį gamybos operacijų metu jis virsta kitu alkoholio produktu, kuris visas sunaudojamas kito galutinio ne alkoholio produkto gamybai), taip pat techninėms, medicinos, veterinarijos reikmėms arba mokslo ir tyrimo darbams, kurį įsigyja, laiko, gabena ir naudoja įmonės, Europos juridiniai asmenys ir jų filialai, turintys Lietuvos Respublikos Vyriausybės nustatyta tvarka išduotus leidimus, išskyrus Lietuvos Respublikos Vyriausybės nustatytus atvejus, kai leidimai nėra privalomi. Už leidimo pirkti nedenatūruoto etilo alkoholio, leidimo pirkti ir (ar) naudoti denatūruotą etilo alkoholį išdavimą imama valstybės rinkliava Lietuvos Respublikos rinkliavų įstatymo ir Lietuvos Respublikos Vyriausybės nustatyta tvarka.\n\n4. Fiziniams asmenims draudžiama vartoti, laikyti ir gabenti alkoholio produktus atidarytoje pakuotėje automobilių salonuose, išskyrus autotransporto priemones, kurių salonas yra stacionariai atskirtas nuo vairuotojo vietos. Fiziniams asmenims, turintiems verslo liudijimą, suteikiantį teisę verstis išvežiojamąja prekyba maisto produktais, ir vykdantiems verslo liudijime numatytą veiklą, draudžiama jų darbo metu specialiai šiai prekybai pritaikytose automobilinėse parduotuvėse laikyti ir gabenti alkoholio produktus, taip pat taksi vairuotojams jų darbo metu draudžiama taksi automobiliuose laikyti ir gabenti alkoholio produktus. Fiziniams asmenims taikomą alkoholio produktų laikymo ir gabenimo tvarką nustato Lietuvos Respublikos Vyriausybė ar jos įgaliota institucija.\n\n5. Įmonėms, turinčioms licencijas gaminti alkoholio produktus, verstis didmenine prekyba jais, taip pat įmonėms, Europos juridiniams asmenims ir jų filialams, turintiems licencijas verstis mažmenine prekyba alkoholiniais gėrimais, draudžiama įgalioti kitus asmenis verstis licencijose nurodyta veikla ar pagal sutartį perduoti kitiems asmenims šią teisę.\n\n6. Įmonėms, turinčioms licencijas verstis didmenine prekyba alkoholiniais gėrimais, Lietuvos Respublikoje leidžiama juos įsigyti tik iš įmonių, turinčių licencijas gaminti alkoholinius gėrimus, licencijas verstis didmenine prekyba jais, o parduoti – įmonėms, kurios turi licencijas verstis didmenine ar mažmenine prekyba jais, taip pat Lietuvos Respublikos Vyriausybės ar jos įgaliotos institucijos nustatyta tvarka įmonėms, Europos juridiniams asmenims ir jų filialams, užsienio juridinių asmenų atstovybėms Lietuvos Respublikoje, perkantiems alkoholinius gėrimus reprezentacinėms reikmėms, laivų valdytojams ir orlaivių savininkams (ar naudotojams), tiekiantiems alkoholinius gėrimus kaip atsargas savo laivams ar orlaiviams, vežantiems keleivius tarptautiniais maršrutais, įmonėms, naudojančioms alkoholinius gėrimus kaip maisto produktų žaliavą, kitų Europos ekonominės erdvės valstybių, Turkijos ūkio subjektams ir užsienio valstybių diplomatinėms atstovybėms, konsulinėms įstaigoms ir tarptautinių organizacijų atstovybėms, akredituotoms Lietuvos Respublikos užsienio reikalų ministerijoje. Įmonėms, turinčioms licencijas verstis didmenine prekyba alkoholiniais gėrimais, Lietuvos Respublikoje reprezentacinėms reikmėms taip pat leidžiama iš licencijas verstis mažmenine prekyba alkoholiniais gėrimais turinčių įmonių, Europos juridinių asmenų ir jų filialų įsigyti tų grupių alkoholinių gėrimų, kuriais prekiauti joms teisės nesuteikia jų turima licencija.\n\n7. Licencijas verstis mažmenine prekyba alkoholiniais gėrimais turinčioms įmonėms, Europos juridiniams asmenims ir jų filialams Lietuvos Respublikoje leidžiama įsigyti alkoholinius gėrimus tik iš įmonių, turinčių licencijas gaminti alkoholinius gėrimus arba licencijas verstis didmenine prekyba jais, o parduoti – fiziniams asmenims, taip pat Lietuvos Respublikos Vyriausybės ar jos įgaliotos institucijos nustatyta tvarka įmonėms, Europos juridiniams asmenims ir jų filialams, užsienio juridinių asmenų atstovybėms Lietuvos Respublikoje, perkantiems alkoholinius gėrimus reprezentacinėms reikmėms, įmonėms, naudojančioms alkoholinius gėrimus kaip maisto produktų žaliavą, ir užsienio valstybių diplomatinėms atstovybėms, konsulinėms įstaigoms ir tarptautinių organizacijų atstovybėms, akredituotoms Lietuvos Respublikos užsienio reikalų ministerijoje. Licencijas verstis mažmenine prekyba alkoholiniais gėrimais turinčioms įmonėms, Europos juridiniams asmenims ir jų filialams taip pat leidžiama Lietuvos Respublikoje reprezentacinėms reikmėms iš licencijas verstis mažmenine prekyba alkoholiniais gėrimais turinčių įmonių, Europos juridinių asmenų ir jų filialų įsigyti tų grupių alkoholinių gėrimų, kuriais prekiauti jiems teisės nesuteikia jų turima licencija.\n\n8. Įmonėms, turinčioms licencijas gaminti alkoholinius gėrimus, leidžiama juos parduoti:\n\n1) įmonėms, turinčioms licencijas verstis didmenine ar mažmenine prekyba alkoholiniais gėrimais;\n\n2) įmonėms, naudojančioms šiuos gėrimus kaip maisto produktų žaliavą;\n\n3) Lietuvos Respublikos Vyriausybės ar jos įgaliotos institucijos nustatyta tvarka įmonėms, Europos juridiniams asmenims ir jų filialams, užsienio juridinių asmenų atstovybėms Lietuvos Respublikoje, perkantiems alkoholinius gėrimus reprezentacinėms reikmėms, ir užsienio valstybių diplomatinėms atstovybėms, konsulinėms įstaigoms ir tarptautinių organizacijų atstovybėms, akredituotoms Lietuvos Respublikos užsienio reikalų ministerijoje;\n\n4) kitų Europos ekonominės erdvės valstybių ir Turkijos ūkio subjektams;\n\n5) laivų valdytojams ir orlaivių savininkams (ar naudotojams), tiekiantiems alkoholinius gėrimus kaip atsargas savo laivams ar orlaiviams, vežantiems keleivius tarptautiniais maršrutais.\n\n9. Įmonėms, turinčioms licencijas gaminti etilo alkoholį arba verstis didmenine prekyba juo, leidžiama jį parduoti:\n\n1) Lietuvos Respublikos Vyriausybės nustatyta tvarka įmonėms, Europos juridiniams asmenims ir jų filialams, naudojantiems etilo alkoholį gamybos, techninėms, medicinos, veterinarijos reikmėms, mokslo ir tyrimo darbams;\n\n2) įmonėms, turinčioms licencijas verstis didmenine prekyba juo;\n\n3) kitų Europos ekonominės erdvės valstybių ir Turkijos ūkio subjektams.\n\n10. Įmonėms, turinčioms licencijas gaminti žaliavas arba verstis didmenine prekyba jomis, leidžiama jas parduoti:\n\n1) įmonėms, turinčioms licencijas gaminti alkoholio produktus, licencijas verstis didmenine prekyba žaliavomis;\n\n2) įmonėms, naudojančioms sidro, vynuogių, vaisių ir uogų vyno žaliavas actui gaminti;\n\n3) kitų Europos ekonominės erdvės valstybių ir Turkijos ūkio subjektams.\n\n11. Įmonėms, turinčioms licencijas gaminti alkoholinius tirpalus arba verstis didmenine prekyba jais, leidžiama juos (supilstytus į didesnę negu 20 mililitrų vienkartinę tarą) parduoti:\n\n1) įmonėms, naudojančioms alkoholinius tirpalus gamybos reikmėms;\n\n2) įmonėms, turinčioms licencijas verstis didmenine prekyba alkoholiniais tirpalais;\n\n3) kitų Europos ekonominės erdvės valstybių ir Turkijos ūkio subjektams.\n\n12. Įmonėms, turinčioms licencijas gaminti alkoholio produktus ir licencijas verstis didmenine prekyba jais, taip pat leidžiama šiuos produktus ir eksportuoti.\n\n13. Įmonėms, Europos juridiniams asmenims ir jų filialams, nustatyta tvarka įsigijusiems etilo alkoholio gamybos, techninėms, medicinos, veterinarijos reikmėms arba mokslo ir tyrimo darbams, draudžiama jį naudoti ne pagal paskirtį.“"
    },
    {
      "provision_ref": "art10",
      "section": "10",
      "title": "10 straipsnis. 18 straipsnio pavadinimo, 1, 3 dalių, 4 dalies 1 punkto ir 7 dalies pakeitimas",
      "content": "1. Pakeisti 18 straipsnio pavadinimą ir jį išdėstyti taip:\n\n„18 straipsnis. Mažmeninės prekybos alkoholiniais gėrimais tvarka“.\n\n2. Pakeisti 18 straipsnio 1 dalį ir ją išdėstyti taip:\n\n„1. Lietuvos Respublikoje prekiauti leidžiama:\n\n1) alkoholiniais gėrimais – stacionariosiose alkoholinių gėrimų parduotuvėse, stacionariųjų parduotuvių alkoholinių gėrimų skyriuose, stacionariosiose viešojo maitinimo vietose, stacionariųjų degalinių, vykdant tik mažmeninės prekybos veiklą, ir kaimo gyvenamosiose vietovėse esančių stacionariųjų parduotuvių nespecializuotuose skyriuose, tarptautinio susisiekimo traukiniuose, siaurojo geležinkelio traukiniuose ir laivuose, kuriuose yra atskirai įrengtos viešojo maitinimo vietos, orlaiviuose, vežančiuose keleivius tarptautiniais maršrutais, parodose ir mugėse, vykstančiose stacionariuose pastatuose, viešbučių kambariuose įrengtuose minibaruose, taip pat specialiosiose prekybos vietose;\n\n2) gamyklų supilstytais į tarą natūralios fermentacijos sidru, alumi ir alaus mišiniais su nealkoholiniais gėrimais, kurių tūrinė etilo alkoholio koncentracija neviršija 7,5 procento – paviljonuose, automobilinėse parduotuvėse (iš kurių aptarnaujami kaimo gyventojai savivaldybės tarybos nustatyta tvarka) ir stacionariųjų parduotuvių nespecializuotuose skyriuose;\n\n3) alkoholiniais gėrimais, kurių tūrinė etilo alkoholio koncentracija neviršija 22 procentų, – nestacionariosiose viešojo maitinimo vietose savivaldybės tarybos nustatyto kurortinio, poilsio ir turizmo sezono laikotarpiu;\n\n4) natūralios fermentacijos alkoholiniais gėrimais, kurių tūrinė etilo alkoholio koncentracija neviršija 13 procentų, – parodose;\n\n5) natūralios fermentacijos alkoholiniais gėrimais, kurių tūrinė etilo alkoholio koncentracija neviršija 6 procentų, – masiniuose renginiuose ir mugėse.“\n\n3. Pakeisti 18 straipsnio 3 dalį ir ją išdėstyti taip:\n\n„3. Lietuvos Respublikoje prekiauti alkoholiniais gėrimais draudžiama:\n\n1) laisvės atėmimo, karinėse ir sukarintos tarnybos, policijos ir kitose statutinėse, sveikatos priežiūros, ugdymo įstaigose ir jų teritorijose, taip pat prie šių įstaigų ir maldos namų (atstumu, kurį nustato savivaldybės taryba, suderinusi atitinkamai su šių įstaigų vadovais ir religinėmis bendruomenėmis);\n\n2) mažmeninės prekybos vietose, kuriose vaikams ir paaugliams skirtų prekių dalis sudaro 30 arba daugiau procentų mažmeninės prekių apyvartos;\n\n3) masiniuose renginiuose ir mugėse (išskyrus natūralios fermentacijos alkoholinius gėrimus, kurių tūrinė etilo alkoholio koncentracija neviršija 6 procentų), parodose (išskyrus natūralios fermentacijos alkoholinius gėrimus, kurių tūrinė etilo alkoholio koncentracija neviršija 13 procentų);\n\n4) iš prekybos automatų;\n\n5) asmenims, jaunesniems kaip 18 metų;\n\n6) nestacionariosiose mažmeninės prekybos ir viešojo maitinimo vietose. Šis draudimas netaikomas alkoholiniams gėrimams, parduodamiems tarptautinio susisiekimo traukiniuose, siaurojo geležinkelio traukiniuose ir laivuose, kuriuose yra atskirai įrengtos viešojo maitinimo vietos, orlaiviuose, vežančiuose keleivius tarptautiniais maršrutais, parodose ir mugėse, vykstančiose stacionariuose pastatuose, viešbučių kambariuose įrengtuose minibaruose, taip pat šio straipsnio 1 dalies 2, 3, 4 punktuose nurodytais atvejais;\n\n7) mažmeninės prekybos, viešojo maitinimo vietose, įrengtose didmeninės prekybos įmonių ir importuotojų sandėliuose, kuriuose verčiamasi didmenine prekyba alkoholiniais gėrimais;\n\n8) mažmeninės prekybos vietose, kurios nėra visiškai izoliuotos nuo gyvenamųjų ar kitų patalpų, nesusijusių su prekių pardavimo organizavimu ar jų sandėliavimu;\n\n9) sporto varžybų metu. Šis draudimas netaikomas alkoholiniams gėrimams, kurių tūrinė etilo alkoholio koncentracija neviršija 6 procentų;\n\n10) kiekvienų metų rugsėjo 1 dieną. Šis draudimas netaikomas alkoholiniams gėrimams, parduodamiems viešojo maitinimo vietose, tarptautinio susisiekimo traukiniuose, laivuose, orlaiviuose, vežančiuose keleivius tarptautiniais maršrutais, viešbučių kambariuose įrengtuose minibaruose, taip pat neapmuitinamose parduotuvėse ir specialiosiose prekybos vietose;\n\n11) nuo 22 valandos iki 8 valandos mažmeninės prekybos vietose (išskyrus savivaldybių tarybų ribojamus atvejus). Šis draudimas netaikomas alkoholiniams gėrimams, parduodamiems tarptautinio susisiekimo traukiniuose, laivuose, orlaiviuose, vežančiuose keleivius tarptautiniais maršrutais, viešbučių kambariuose įrengtuose minibaruose, neapmuitinamose parduotuvėse ir specialiosiose prekybos vietose;\n\n12) koncertų, teatro spektaklių, cirko ir kitų renginių, skirtų nepilnamečiams, metu;\n\n13) nuo 22 valandos iki 8 valandos viešojo maitinimo vietose, turinčiose licencijas mažmeninei prekybai alkoholiniais gėrimais. Šis draudimas netaikomas viešojo maitinimo vietose, turinčiose licencijas mažmeninei prekybai alkoholiniais gėrimais, parduodamiems pilstomiems alkoholiniams gėrimams ar alkoholiniams gėrimams, parduodamiems atidarytoje pakuotėje ir tik vartoti vietoje.“\n\n4. Pakeisti 18 straipsnio 4 dalies 1 punktą ir jį išdėstyti taip:\n\n„1) pilstomus alkoholinius gėrimus. Šis draudimas netaikomas alkoholiniams gėrimams, parduodamiems stacionariosiose viešojo maitinimo vietose, stacionariuose pastatuose vykstančiose parodose ir mugėse, tarptautinio susisiekimo traukiniuose, siaurojo geležinkelio traukiniuose ir laivuose, kuriuose yra atskirai įrengtos viešojo maitinimo vietos, orlaiviuose, vežančiuose keleivius tarptautiniais maršrutais, alkoholiniams gėrimams (kurių tūrinė etilo alkoholio koncentracija neviršija 22 procentų), parduodamiems nestacionariosiose viešojo maitinimo vietose savivaldybės tarybos nustatyto kurortinio, poilsio ir turizmo sezono laikotarpiu, taip pat pilstomiems alui, alaus mišiniams su nealkoholiniais gėrimais ir natūralios fermentacijos sidrui, parduodamiems firminėse gamybos įmonių parduotuvėse, pilstomiems alui, alaus mišiniams su nealkoholiniais gėrimais ir natūralios fermentacijos sidrui (kurių tūrinė etilo alkoholio koncentracija neviršija 6 procentų), parduodamiems masiniuose renginiuose, parodose ir mugėse;“.\n\n5. Pakeisti 18 straipsnio 7 dalį ir ją išdėstyti taip:\n\n„7. Mažmeninės prekybos alkoholiniais gėrimais taisykles, vadovaudamasi šiuo Įstatymu ir Civiliniu kodeksu, tvirtina Lietuvos Respublikos Vyriausybė.“"
    },
    {
      "provision_ref": "art11",
      "section": "11",
      "title": "11 straipsnis. Ketvirtojo skirsnio pavadinimo pakeitimas",
      "content": "Pakeisti ketvirtojo skirsnio pavadinimą ir jį išdėstyti taip:\n\n„KETVIRTASIS SKIRSNIS\nATSISAKYMAS IŠDUOTI LICENCIJĄ IR LEIDIMĄ“."
    },
    {
      "provision_ref": "art12",
      "section": "12",
      "title": "12 straipsnis. 181 straipsnio pakeitimas",
      "content": "Pakeisti 181 straipsnį ir jį išdėstyti taip:\n\n„181 straipsnis. Atsisakymas išduoti licenciją\n\nLicencijos gaminti alkoholio produktus, verstis didmenine prekyba jais ar mažmenine prekyba alkoholiniais gėrimais neišduodamos šiais atvejais:\n\n1) įmonė, Europos juridinis asmuo ar jo filialas, prašantys išduoti licenciją (toliau – licencijos prašytojas), pateikia ne visus reikiamus dokumentus ir neįvykdo licencijas išduodančios institucijos reikalavimo pateikti trūkstamus dokumentus;\n\n2) licencijos prašytojas pateikia nevisiškai arba neteisingai užpildytus dokumentus ir neįvykdo licencijas išduodančios institucijos reikalavimo ištaisyti šiuos trūkumus;\n\n3) licencijos prašytojas pateikia dokumentus, neatitinkančius jiems keliamų reikalavimų, ir neįvykdo licencijas išduodančios institucijos reikalavimo ištaisyti šiuos trūkumus;\n\n4) licencijos prašytojas turi mokestinę nepriemoką Lietuvos Respublikos valstybės biudžetui, savivaldybių biudžetams ar fondams, į kuriuos mokamus mokesčius administruoja Valstybinė mokesčių inspekcija prie Lietuvos Respublikos finansų ministerijos (toliau – Valstybinė mokesčių inspekcija) (išskyrus atvejus, kai įmonei mokesčių, delspinigių, baudų mokėjimas atidėtas Lietuvos Respublikos teisės aktų nustatyta tvarka arba dėl šių mokesčių, delspinigių, baudų vyksta mokestinis ginčas), yra skolingas Valstybinio socialinio draudimo fondo biudžetui. Ši nuostata netaikoma licencijos prašytojams, turintiems licencijas verstis mažmenine prekyba alkoholiniais gėrimais ir norintiems gauti vienkartinę licenciją prekiauti šiais gėrimais masiniuose renginiuose, parodose ir mugėse;\n\n5) licencijos prašytojui buvo panaikintas licencijos galiojimas šio Įstatymo 34 straipsnio 17 dalyje ir (ar) 19 dalies 4 punkte nustatytais atvejais (licencijos apskritai neišduodamos);\n\n6) licencijų prašytojų vadovai yra buvę įmonių ar Europos juridinių asmenų ar jų filialų, kuriems buvo panaikintas licencijų galiojimas šio Įstatymo 34 straipsnio 17 dalyje ir (ar) 19 dalies 4 punkte nustatytais atvejais, vadovai ar kiti šio Įstatymo 34 straipsnio 17 dalyje nurodyti darbuotojai (licencijos apskritai neišduodamos);\n\n7) licencijų prašytojams arba jų vadovams ar kitiems darbuotojams (jeigu jie veikė licencijos prašytojo vardu ar dėl jo interesų) yra įsiteisėjęs apkaltinamasis teismo nuosprendis dėl bausmės skyrimo, įsiteisėjęs teismo nutarimas, nutartis, įsiteisėjęs atitinkamas muitinės, Valstybinės mokesčių inspekcijos, policijos, Valstybinės maisto ir veterinarijos tarnybos ar Narkotikų, tabako ir alkoholio kontrolės departamento nutarimas dėl nuobaudos skyrimo už alkoholio produktų kontrabandą, alkoholinių gėrimų be banderolių neteisėtą laikymą, gabenimą ar pardavimą, taip pat falsifikuotų alkoholio produktų pardavimą, gabenimą ar laikymą (licencijos apskritai neišduodamos);\n\n8) licencijų prašytojų vadovai yra ar buvo įmonių ar Europos juridinių asmenų ar jų filialų, kuriuose nustatyta atvejų, kai Lietuvos Respublikoje buvo gaminami, parduodami ir (ar) laikomi, gabenami alkoholio produktai neturint Lietuvos Respublikos Vyriausybės nustatyta tvarka išduotos licencijos, vadovai (licencijos neišduodamos penkerius metus nuo šio pažeidimo nustatymo dienos);\n\n9) jeigu teisės aktų nustatyta tvarka įmonei, Europos juridiniam asmeniui ar jo filialui neišduotas maisto tvarkymo subjekto patvirtinimo pažymėjimas (ši nuostata netaikoma įmonėms, norinčioms įsigyti licencijas gaminti denatūruotą etilo alkoholį ir (ar) nemaistinius alkoholinius tirpalus su kvapiųjų medžiagų priedais arba verstis didmenine prekyba jais).“"
    },
    {
      "provision_ref": "art13",
      "section": "13",
      "title": "13 straipsnis. 182 straipsnio pakeitimas",
      "content": "Pakeisti 182 straipsnį ir jį išdėstyti taip:\n\n„182 straipsnis. Kiti atsisakymo išduoti licenciją atvejai\n\n1. Be šio Įstatymo 181 straipsnyje nustatytų atvejų, licencijos gaminti alkoholio produktus neišduodamos ir šiais atvejais:\n\n1) įmonei buvo panaikintas licencijos gaminti alkoholio produktus galiojimas šio Įstatymo 34 straipsnio 19 dalies 1 ir (ar) 5 punktuose nustatytais atvejais (licencijos neišduodamos vienus metus nuo anksčiau turėtos licencijos galiojimo panaikinimo dienos);\n\n2) įmonei buvo panaikintas licencijos gaminti alkoholio produktus galiojimas šio Įstatymo 34 straipsnio 16 dalyje ir (ar) 19 dalies 3 punkte nustatytais atvejais (licencijos neišduodamos penkerius metus nuo anksčiau turėtos licencijos galiojimo panaikinimo dienos);\n\n3) norinčių įsigyti licencijas įmonių vadovai yra buvę įmonių, kurioms buvo panaikintas licencijų gaminti alkoholio produktus galiojimas šio Įstatymo 34 straipsnio 16 dalyje nustatytais atvejais, vadovai (licencijos neišduodamos penkerius metus nuo anksčiau turėtos licencijos galiojimo panaikinimo dienos).\n\n2. Be šio Įstatymo 181 straipsnyje nustatytų atvejų, licencijos verstis didmenine prekyba alkoholio produktais neišduodamos ir šiais atvejais:\n\n1) įmonei buvo panaikintas licencijos verstis didmenine prekyba alkoholio produktais galiojimas šio Įstatymo 34 straipsnio 19 dalies 1, 2 ir (ar) 5 punktuose nustatytais atvejais (licencijos neišduodamos vienus metus nuo anksčiau turėtos licencijos galiojimo panaikinimo dienos);\n\n2) įmonei buvo panaikintas licencijos verstis didmenine prekyba alkoholio produktais galiojimas šio Įstatymo 34 straipsnio 16 dalyje ir (ar) 19 dalies 3 punkte nustatytais atvejais (licencijos neišduodamos penkerius metus nuo anksčiau turėtos licencijos galiojimo panaikinimo dienos);\n\n3) norinčių įsigyti licencijas įmonių vadovai yra buvę įmonių, kurioms buvo panaikintas licencijų verstis didmenine prekyba alkoholio produktais galiojimas šio Įstatymo 34 straipsnio 16 dalyje nustatytais atvejais, vadovai (licencijos neišduodamos penkerius metus nuo anksčiau turėtos licencijos galiojimo panaikinimo dienos);\n\n4) įmonė nevykdo įsipareigojimų muitinei;\n\n5) norinčių įsigyti licencijas įmonių sandėliai, iš kurių bus vykdoma didmeninė prekyba alkoholio produktais ir (ar) kuriuose šie produktai bus laikomi, neatitinka teisės aktuose jiems keliamų reikalavimų.\n\n3. Be šio Įstatymo 181 straipsnyje nustatytų atvejų, licencijos verstis mažmenine prekyba alkoholiniais gėrimais neišduodamos ir šiais atvejais:\n\n1) licencijos prašytojui buvo panaikintas licencijos verstis mažmenine prekyba alkoholiniais gėrimais galiojimas šio Įstatymo 34 straipsnio 19 dalies 1, 2 ir (ar) 5 punktuose nustatytais atvejais (licencijos neišduodamos vienus metus nuo anksčiau turėtos licencijos galiojimo panaikinimo dienos);\n\n2) licencijos prašytojui buvo panaikintas licencijos verstis mažmenine prekyba alkoholiniais gėrimais galiojimas šio Įstatymo 34 straipsnio 16, 18 dalyse ir (ar) 19 dalies 3 punkte nustatytais atvejais (licencija verstis mažmenine prekyba alkoholiniais gėrimais toje prekybos vietoje, kurioje nustatytas pažeidimas, jį padariusiai įmonei, Europos juridiniam asmeniui ir jo filialui neišduodama vienus metus nuo anksčiau turėtos licencijos galiojimo panaikinimo dienos);\n\n3) įmonė, Europos juridinis asmuo ar jo filialas, prekiaudami alkoholiniais gėrimais masiniuose renginiuose, parodose ir mugėse, pažeidė šio Įstatymo 18 straipsnio 4 dalies 3 punkto reikalavimą. Šiuo atveju vienus metus nuo pažeidimo nustatymo dienos neišduodama vienkartinė licencija verstis mažmenine prekyba alkoholiniais gėrimais masiniuose renginiuose, parodose ir mugėse, rengiamuose toje savivaldybėje, kurioje nustatytas pažeidimas;\n\n4) įmonė nevykdo įsipareigojimų muitinei (taikoma įmonėms, norinčioms įsigyti licencijas verstis mažmenine prekyba alkoholiniais gėrimais neapmuitinamose parduotuvėse);\n\n5) kai savivaldybės taryba, atsižvelgdama į prekybos alkoholiniais gėrimais vietą, gyventojų, bendrijų, bendruomenių ar jų atstovų, visuomeninių organizacijų ar kitų institucijų raštu pareikštą nuomonę, policijos komisariatų pasiūlymus, priima motyvuotą sprendimą neišduoti licencijos.“"
    },
    {
      "provision_ref": "art14",
      "section": "14",
      "title": "14 straipsnis. Įstatymo papildymas 183 straipsniu",
      "content": "Papildyti Įstatymą 183 straipsniu:\n\n„183 straipsnis. Atsisakymas išduoti leidimą\n\nLeidimai pirkti nedenatūruoto etilo alkoholio ir leidimai pirkti ir (ar) naudoti denatūruotą etilo alkoholį neišduodami šiais atvejais:\n\n1) įmonė, Europos juridinis asmuo ar jo filialas pateikia ne visus reikiamus, nevisiškai arba neteisingai užpildytus dokumentus ir neįvykdo leidimą išduodančios institucijos reikalavimo pateikti trūkstamus dokumentus ar ištaisyti juose esamus trūkumus;\n\n2) įmonė, Europos juridinis asmuo ar jo filialas pateikia klaidingus duomenis ir neįvykdo leidimą išduodančios institucijos reikalavimo pateikti teisingus duomenis;\n\n3) įmonei, Europos juridiniam asmeniui ar jo filialui arba jų vadovams (jeigu jie veikė įmonės, Europos juridinio asmens ar jo filialo vardu ar dėl jų interesų) yra įsiteisėjęs apkaltinamasis teismo nuosprendis dėl bausmės skyrimo, įsiteisėjęs teismo nutarimas, nutartis, įsiteisėjęs atitinkamas muitinės, Valstybinės mokesčių inspekcijos, policijos, Valstybinės maisto ir veterinarijos tarnybos ar Narkotikų, tabako ir alkoholio kontrolės departamento nutarimas dėl nuobaudos skyrimo už alkoholio produktų kontrabandą, alkoholinių gėrimų be banderolių neteisėtą laikymą, gabenimą ar pardavimą, taip pat falsifikuotų alkoholio produktų pardavimą, gabenimą ar laikymą (leidimai apskritai neišduodami);\n\n4) įmonės, Europos juridinio asmens ar jo filialo paraiškoje nurodytas etilo alkoholis neatitinka teisės aktuose nustatytų etilo alkoholio denatūravimo formulių naudojimo sričių;\n\n5) įmonei, Europos juridiniam asmeniui ar jo filialui buvo panaikintas leidimo galiojimas šio Įstatymo 34 straipsnio 20 dalyje nustatytais atvejais (nauji leidimai neišduodami vienus metus nuo jų panaikinimo dienos).“"
    },
    {
      "provision_ref": "art15",
      "section": "15",
      "title": "15 straipsnis. 22 straipsnio 1 dalies 2, 4 punktų ir 3 dalies pakeitimas",
      "content": "1. Pakeisti 22 straipsnio 1 dalies 2 punktą ir jį išdėstyti taip:\n\n„2) valstybės ir savivaldybių institucijose ir įstaigose. Ši nuostata netaikoma šių institucijų ir įstaigų patalpose vykstančiuose oficialiuose priėmimuose, kituose protokoliniuose renginiuose, santuokų įregistravimo ceremonijose, taip pat šių institucijų ir įstaigų patalpose įrengtose viešojo maitinimo vietose, kuriose įmonės turi licencijas verstis mažmenine prekyba alkoholiniais gėrimais;“.\n\n2. Pakeisti 22 straipsnio 1 dalies 4 punktą ir jį išdėstyti taip:\n\n„4) viešose vietose, išskyrus viešojo maitinimo vietas, kuriose išduotos licencijos verstis mažmenine prekyba alkoholiniais gėrimais, ir parodose, mugėse bei masiniuose renginiuose, kuriuose savivaldybių tarybų nustatyta tvarka įmonėms, Europos juridiniams asmenims ar jų filialams yra išduotos licencijos prekiauti alkoholiniais gėrimais;“.\n\n3. Pakeisti 22 straipsnio 3 dalį ir ją išdėstyti taip:\n\n„3. Licencijas verstis mažmenine prekyba alkoholiniais gėrimais turinčios įmonės, Europos juridiniai asmenys ir jų filialai, vykdantys viešojo maitinimo veiklą, privalo užtikrinti, kad prekybos alkoholiniais gėrimais vietose asmenys iki 18 metų nevartotų alkoholinių gėrimų.“"
    },
    {
      "provision_ref": "art16",
      "section": "16",
      "title": "16 straipsnis. 26 straipsnio pakeitimas",
      "content": "Pakeisti 26 straipsnį ir jį išdėstyti taip:\n\n„26 straipsnis. Asmenų neblaivumo (girtumo) kontrolės tvarka\n\n1. Darbuotojai, kai yra pagrindas įtarti, kad jie dirba neblaivūs (girti), taip pat asmenys, vairuojantys antžeminio, vandens ir oro transporto priemones Lietuvos Respublikoje, gali būti tikrinami dėl neblaivumo (girtumo) ir alkoholio kiekio kraujyje arba iškvepiamame ore. Darbdaviai privalo užtikrinti, kad prieš reisą būtų tikrinama, ar jų darbuotojai, vairuojantys įmonių, įstaigų, organizacijų transporto priemones, yra blaivūs (negirti).\n\n2. Darbuotojų, transporto priemones vairuojančių ir kitų asmenų neblaivumo (girtumo) kontrolės tvarką, darbo, vairavimo metu leidžiamą maksimalią etilo alkoholio koncentraciją asmenų iškvepiamame ore, kraujyje ir kituose organizmo skysčiuose nustato Lietuvos Respublikos Vyriausybė ar jos įgaliota institucija.“"
    },
    {
      "provision_ref": "art17",
      "section": "17",
      "title": "17 straipsnis. 28 straipsnio 1 dalies pakeitimas",
      "content": "Pakeisti 28 straipsnio 1 dalį ir ją išdėstyti taip:\n\n„1. Teisę prekiauti alkoholiniais gėrimais turinčioms įmonėms, Europos juridiniams asmenims ir jų filialams draudžiama naudoti tokius alkoholinių gėrimų pardavimo skatinimo būdus:\n\n1) alkoholinius gėrimus duoti kaip premiją, kaip prekės priedą arba dovanoti;\n\n2) taikyti fiksuotas nuolaidas visuomenės informavimo priemonėse išspausdintų kuponų savininkams;\n\n3) organizuoti alkoholinių gėrimų pavyzdžių platinimą nemokamai, išskyrus degustacijas parodose ir mugėse;\n\n4) organizuoti mažmeninės prekybos subjektų konkursus alkoholinių gėrimų pardavimui skatinti;\n\n5) parduoti Lietuvos Respublikoje ar užsienio šalyse išspausdintus, įvežtus į Lietuvos Respubliką specializuotus reklaminius leidinius, skirtus alkoholinių gėrimų pardavimui skatinti.“"
    },
    {
      "provision_ref": "art18",
      "section": "18",
      "title": "18 straipsnis. 29 straipsnio 6 dalies pakeitimas",
      "content": "Pakeisti 29 straipsnio 6 dalį ir ją išdėstyti taip:\n\n„6. Reklama nelaikoma informacija apie alkoholinius gėrimus informaciniuose pranešimuose, kurie skirti tik alkoholio verslo specialistams, taip pat alkoholinius gėrimus gaminančių arba jais prekiaujančių įmonių, Europos juridinių asmenų ar jų filialų registruoti pavadinimai (jeigu alkoholinių gėrimų gamintojo pavadinimas yra sudedamoji šių įmonių, Europos juridinių asmenų ar jų filialų registruoto pavadinimo dalis) ir prekių ženklai, kai šie pavadinimai ir prekių ženklai pateikiami iškabose ant šių įmonių, Europos juridinių asmenų ar jų filialų buveinės ar padalinio pastato ir valdomo transporto. Reklama taip pat nelaikomi alkoholinius gėrimus gaminančių arba jais prekiaujančių įmonių, Europos juridinių asmenų ar jų filialų registruoti pavadinimai ir prekių ženklai, kai šie pavadinimai ar prekių ženklai nereguliariai ir netikėtai matomi transliuojamose ar retransliuojamose programose ir kai šių pavadinimų ir prekių ženklų atvaizdai yra šalutiniai, palyginti su transliuojamos ar retransliuojamos programos vaizdais.“"
    },
    {
      "provision_ref": "art19",
      "section": "19",
      "title": "19 straipsnis. 34 straipsnio pakeitimas",
      "content": "Pakeisti 34 straipsnį ir jį išdėstyti taip:\n\n„34 straipsnis. Ekonominių sankcijų už šio Įstatymo pažeidimus taikymas\n\n1. Už šio Įstatymo pažeidimus baudas įmonėms, Europos juridiniams asmenims ir jų filialams, užsienio juridinių asmenų atstovybėms Lietuvos Respublikoje pagal savo kompetenciją turi teisę skirti Narkotikų, tabako ir alkoholio kontrolės departamentas, Valstybinė maisto ir veterinarijos tarnyba, Valstybinė mokesčių inspekcija, institucija, Lietuvos Respublikos Vyriausybės įgaliota išduoti žemės ūkio kilmės etilo alkoholio importo licencijas, savivaldybių institucijos ir policija.\n\n2. Už alkoholio produktų, neatitinkančių Lietuvos Respublikoje galiojančių saugos ar kokybės reikalavimų, gaminimą ir pardavimą, žemės ūkio kilmės etilo alkoholio importą, alkoholio produktų gaminimą, laikymą, gabenimą ir pardavimą neturint šiai veiklai atitinkamos licencijos, šio Įstatymo 17 straipsnio 1 dalies 2–11 punktuose, 2 dalies 2–9 punktuose, 5–11 ir 13 dalyse nustatytų reikalavimų nesilaikymą, taip pat už savivaldybių tarybų nustatytų prekybos alkoholiniais gėrimais švenčių ir masinių renginių dienomis ribojimų ar draudimų pažeidimą įmonės, Europos juridiniai asmenys ir jų filialai, užsienio juridinių asmenų atstovybės Lietuvos Respublikoje baudžiami nuo vieno tūkstančio litų iki penkiasdešimties tūkstančių litų bauda.\n\n3. Už šio Įstatymo 17 straipsnio 1 dalies 1 ir 12 punktuose, 2 dalies 1, 10 ir 11 punktuose, 18 straipsnio 1, 3 dalyse, 4 dalies 1, 2 punktuose, 9 dalyje ir 22 straipsnio 3 dalyje nustatytų reikalavimų nesilaikymą įmonės, Europos juridiniai asmenys ir jų filialai, užsienio juridinių asmenų atstovybės Lietuvos Respublikoje baudžiami nuo penkių šimtų litų iki dviejų tūkstančių litų bauda, o už šių reikalavimų pažeidimą, padarytą pakartotinai per dvejus metus nuo baudos paskyrimo, – nuo dviejų tūkstančių litų iki penkių tūkstančių litų bauda.\n\n4. Už šio Įstatymo 18 straipsnio 4 dalies 3 punkto reikalavimo nesilaikymą įmonės, Europos juridiniai asmenys ir jų filialai baudžiami nuo vieno tūkstančio litų iki trijų tūkstančių litų bauda.\n\n5. Už šio Įstatymo 28 straipsnio reikalavimų nesilaikymą įmonės, Europos juridiniai asmenys ir jų filialai baudžiami nuo vieno tūkstančio litų iki dešimties tūkstančių litų bauda, už kiekvieną to paties reikalavimo pakartotinį pažeidimą, padarytą per dvejus metus nuo baudos paskyrimo, – nuo dešimties tūkstančių litų iki dvidešimties tūkstančių litų bauda.\n\n6. Už šio Įstatymo 29 straipsnio reikalavimų nesilaikymą įmonės, Europos juridiniai asmenys ir jų filialai, užsienio juridinių asmenų atstovybės Lietuvos Respublikoje baudžiami nuo dešimties tūkstančių litų iki penkiasdešimties tūkstančių litų bauda, už kiekvieną to paties reikalavimo pakartotinį pažeidimą, padarytą per dvejus metus nuo baudos paskyrimo, – nuo penkiasdešimties tūkstančių litų iki šimto tūkstančių litų bauda.\n\n7. Konkretus skiriamos baudos dydis nustatomas atsižvelgiant į pažeidimo pobūdį ir šio straipsnio 8 ir 9 dalyse nurodytas atsakomybę lengvinančias ar sunkinančias aplinkybes. Jeigu yra atsakomybę lengvinančių aplinkybių, baudos dydis mažinamas nuo vidurkio iki minimumo, o jeigu yra atsakomybę sunkinančių aplinkybių, baudos dydis didinamas nuo vidurkio iki maksimumo. Jeigu yra atsakomybę lengvinančių ir sunkinančių aplinkybių, bauda skiriama atsižvelgiant į jų skaičių ir reikšmingumą. Baudos dydžio mažinimas ar didinimas motyvuojamas institucijos, skiriančios baudą už šiame Įstatyme nustatytų reikalavimų nesilaikymą, nutarime.\n\n8. Atsakomybę lengvinančiomis aplinkybėmis laikoma tai, kad padarę pažeidimą įmonės, Europos juridiniai asmenys ir jų filialai, užsienio juridinių asmenų atstovybės Lietuvos Respublikoje savo noru užkirto kelią žalingoms pažeidimo pasekmėms, padėjo kompetentingoms institucijoms tyrimo metu, atlygino nuostolius ar pašalino padarytą žalą. Skirianti baudą institucija gali pripažinti atsakomybę lengvinančiomis aplinkybėmis ir kitas šioje dalyje nenurodytas aplinkybes.\n\n9. Atsakomybę sunkinančiomis aplinkybėmis laikoma tai, kad padarę pažeidimą įmonės, Europos juridiniai asmenys ir jų filialai, užsienio juridinių asmenų atstovybės Lietuvos Respublikoje kliudė vykdyti tyrimą, slėpė padarytą pažeidimą, toliau pažeidinėjo šio Įstatymo reikalavimus nepaisydami kompetentingos institucijos nurodymo nutraukti neteisėtus veiksmus.\n\n10. Baudas už alkoholio produktų, neatitinkančių saugos ir kokybės reikalavimų, gamybą ir realizavimą, šio Įstatymo 17 straipsnio 1 dalies 1–6, 9, 11, 12 punktuose, 2 dalies 1–5, 9, 10 punktuose, 18 straipsnio 3 dalies 3 punkte, 4 dalies 1 punkte nustatytų reikalavimų nesilaikymą skiria Valstybinė maisto ir veterinarijos tarnyba.\n\n11. Baudas už šio Įstatymo 17 straipsnio 1 dalies 2, 3, 7–12 punktuose, 2 dalies 2, 3, 6–11 punktuose, 5–11 ir 13 dalyse, 18 straipsnio 1, 3, 4 ir 9 dalyse, 22 straipsnio 3 dalyje nustatytų reikalavimų nesilaikymą, taip pat už savivaldybių tarybų nustatytų prekybos alkoholiniais gėrimais švenčių ir masinių renginių dienomis ribojimų ar draudimų pažeidimą skiria Narkotikų, tabako ir alkoholio kontrolės departamentas ir policija. Policijos vardu skirti baudas turi teisę policijos įstaigų vadovai ar jų įgalioti asmenys.\n\n12. Baudas už šio Įstatymo 17 straipsnio 1 dalies 2, 3, 7, 9–12 punktuose, 2 dalies 2, 3, 6, 8, 9, 10 punktuose, 5–11 ir 13 dalyse, 18 straipsnio 1 dalyje, 3 dalies 6, 7, 8 punktuose, 4 dalies 1 punkte nustatytų reikalavimų nesilaikymą skiria Valstybinė mokesčių inspekcija.\n\n13. Baudas už alkoholio produktų gamybą neturint šiai veiklai reikalingos licencijos, už šio Įstatymo 17 straipsnio 1 dalies 6 punkte, 2 dalies 5 punkte ir 28 straipsnyje nustatytų reikalavimų nesilaikymą skiria Narkotikų, tabako ir alkoholio kontrolės departamentas.\n\n14. Baudas už šio Įstatymo 29 straipsnyje nustatytų reikalavimų pažeidimus skiria Narkotikų, tabako ir alkoholio kontrolės departamentas ir savivaldybių institucijos (už išorinės reklamos draudimo pažeidimus).\n\n15. Baudas už žemės ūkio kilmės etilo alkoholio importą neturint šiai veiklai reikalingos licencijos skiria Lietuvos Respublikos Vyriausybės įgaliota institucija.\n\n16. Įmonėms, turinčioms licencijas gaminti alkoholio produktus ar licencijas verstis didmenine prekyba alkoholio produktais ir pažeidusioms šio Įstatymo 17 straipsnio 1 dalies 2, 4, 8 ir (ar) 9 punktų, 2 dalies 2, 4 ir (ar) 7 punktų reikalavimus, licencijų galiojimas panaikinamas ir naujos licencijos neišduodamos penkerius metus nuo licencijų galiojimo panaikinimo dienos. Licencijas verstis mažmenine prekyba alkoholiniais gėrimais turinčioms įmonėms, Europos juridiniams asmenims ir jų filialams, pažeidusiems šio Įstatymo 17 straipsnio 1 dalies 2, 4, 8 ir (ar) 9 punktų, 2 dalies 2, 4 ir (ar) 7 punktų reikalavimus, licencijos verstis mažmenine prekyba alkoholiniais gėrimais toje prekybos vietoje, kurioje nustatytas pažeidimas, galiojimas panaikinamas ir nauja licencija neišduodama vienus metus nuo licencijos galiojimo panaikinimo dienos.\n\n17. Įmonėms, Europos juridiniams asmenims ir jų filialams licencijų galiojimas panaikinamas ir pakartotinai licencijos neišduodamos, jeigu jiems arba jų vadovams ar kitiems darbuotojams (jeigu jie veikė įmonės, Europos juridinio asmens ar jo filialo vardu ar dėl jų interesų) yra įsiteisėjęs apkaltinamasis teismo nuosprendis dėl bausmės skyrimo, įsiteisėjęs teismo nutarimas, nutartis, įsiteisėjęs atitinkamas muitinės, Valstybinės mokesčių inspekcijos, policijos, Valstybinės maisto ir veterinarijos tarnybos ar Narkotikų, tabako ir alkoholio kontrolės departamento nutarimas dėl nuobaudos skyrimo už alkoholio produktų kontrabandą, alkoholinių gėrimų be banderolių neteisėtą laikymą, gabenimą ar pardavimą, taip pat falsifikuotų alkoholio produktų pardavimą, gabenimą ar laikymą.\n\n18. Licencijas verstis mažmenine prekyba alkoholiniais gėrimais turinčioms įmonėms, Europos juridiniams asmenims ir jų filialams (išskyrus turinčius vienkartines licencijas verstis mažmenine prekyba alkoholiniais gėrimais masiniuose renginiuose, parodose ir mugėse), per trejus metus nuo šio straipsnio 4 dalyje nustatytos baudos už šio Įstatymo 18 straipsnio 4 dalies 3 punkto reikalavimo pažeidimą pirmą kartą paskyrimo ir pažeidusiems šį reikalavimą toje pačioje prekybos vietoje pakartotinai, panaikinamas licencijos verstis mažmenine prekyba alkoholiniais gėrimais toje prekybos vietoje, kurioje nustatyti pažeidimai, galiojimas ir nauja licencija neišduodama vienus metus nuo licencijos galiojimo panaikinimo dienos.\n\n19. Licencijos gaminti alkoholio produktus, verstis didmenine prekyba jais ar verstis mažmenine prekyba alkoholiniais gėrimais galiojimas panaikinamas ir šiais atvejais:\n\n1) paaiškėja, kad licencijai gauti įmonė, Europos juridinis asmuo ar jo filialas pateikė neteisingus duomenis;\n\n2) įmonė, Europos juridinis asmuo ar jo filialas, kuriems buvo sustabdytas licencijos verstis didmenine prekyba alkoholio produktais ar mažmenine prekyba alkoholiniais gėrimais galiojimas, per nustatytą terminą nepašalina nurodytų pažeidimų;\n\n3) įmonė, Europos juridinis asmuo ar jo filialas nesilaiko šio Įstatymo 17 straipsnio 5–11 dalyse nustatytų reikalavimų;\n\n4) pasikeitus įmonės, Europos juridinio asmens ar jo filialo vadovui paaiškėja, kad naujam vadovui yra įsiteisėjęs apkaltinamasis teismo nuosprendis dėl bausmės skyrimo, įsiteisėjęs teismo nutarimas, nutartis, įsiteisėjęs atitinkamas muitinės, Valstybinės mokesčių inspekcijos, policijos, Valstybinės maisto ir veterinarijos tarnybos ar Narkotikų, tabako ir alkoholio kontrolės departamento nutarimas dėl nuobaudos skyrimo už alkoholio produktų kontrabandą, alkoholinių gėrimų be banderolių neteisėtą laikymą, gabenimą ar pardavimą, taip pat falsifikuotų alkoholio produktų pardavimą, laikymą ar gabenimą ir per licenciją išdavusios institucijos nustatytą terminą įmonė, Europos juridinis asmuo ar jo filialas šio vadovo nepakeičia;\n\n5) įmonė, Europos juridinis asmuo ar jo filialas verčiasi licencijoje nurodyta veikla arba laiko licencijoje nurodytus alkoholio produktus ne toje vietoje, kuri nurodyta licencijoje;\n\n6) yra gautas teritorinės valstybinės maisto ir veterinarijos tarnybos pranešimas apie įmonei, Europos juridiniam asmeniui ar jo filialui išduoto maisto tvarkymo subjekto patvirtinimo pažymėjimo galiojimo panaikinimą už nustatytus pažeidimus (panaikinamas licencijos verstis mažmenine prekyba alkoholiniais gėrimais galiojimas toje prekybos vietoje, kuriai panaikintas maisto tvarkymo subjekto patvirtinimo pažymėjimo galiojimas, o alkoholio produktų gamybos ir didmeninės prekybos licencijose išbraukiami tie padaliniai, kuriems panaikintas maisto tvarkymo subjekto patvirtinimo pažymėjimo galiojimas);\n\n7) įmonė, Europos juridinis asmuo ar jo filialas pateikia paraišką panaikinti licencijos galiojimą;\n\n8) įmonė, Europos juridinis asmuo yra likviduojami ar Europos juridinio asmens filialas baigia veiklą;\n\n9) įmonė, Europos juridinis asmuo ar jo filialas, kurie buvo įspėti apie galimą licencijos galiojimo panaikinimą, per nustatytą terminą nepašalina nurodytų pažeidimų.\n\n20. Leidimai pirkti nedenatūruoto etilo alkoholio ir leidimai pirkti ir (ar) naudoti denatūruotą etilo alkoholį panaikinami, jeigu įmonė, Europos juridinis asmuo ar jo filialas:\n\n1) nesilaiko šio Įstatymo 17 straipsnio 13 dalyje nustatyto reikalavimo;\n\n2) neturi juridinę galią turinčių privalomų nedenatūruoto etilo alkoholio ir (ar) denatūruoto etilo alkoholio įsigijimo arba gabenimo dokumentų egzemplioriaus.\n\n21. Licencijų ir leidimų panaikinimas neatleidžia įmonių, Europos juridinių asmenų ir jų filialų nuo šio straipsnio 2, 3, 4, 5 ir 6 dalyse nustatytų ir jiems skirtų piniginių baudų mokėjimo.\n\n22. Licencijos ir leidimo galiojimą panaikina juos išdavusi institucija.“"
    },
    {
      "provision_ref": "art20",
      "section": "20",
      "title": "20 straipsnis. 341 straipsnio pakeitimas",
      "content": "Pakeisti 341 straipsnį ir jį išdėstyti taip:\n\n„341 straipsnis. Įspėjimas apie galimą licencijos galiojimo sustabdymą ar panaikinimą ir licencijos galiojimo sustabdymas\n\n1. Įmonės, turinčios licencijas verstis didmenine prekyba alkoholio produktais, įspėjamos apie galimą licencijos galiojimo sustabdymą, jeigu jos neinformuoja licenciją išdavusios institucijos apie pasikeitusį įmonės vadovą per 10 darbo dienų nuo jo darbo pradžios.\n\n2. Įmonės, Europos juridiniai asmenys ir jų filialai, turintys licencijas verstis mažmenine prekyba alkoholiniais gėrimais, įspėjami apie galimą licencijos galiojimo sustabdymą, jeigu:\n\n1) neinformuoja licenciją išdavusios institucijos apie pasikeitusį įmonės, Europos juridinio asmens ar jo filialo vadovą per 10 darbo dienų nuo jo darbo pradžios;\n\n2) nesikreipia į licenciją išdavusią instituciją dėl licencijos patikslinimo, kai savivaldybės taryba, vadovaudamasi šio Įstatymo 18 straipsnio 9 dalimi, apriboja įmonės, Europos juridinio asmens ar jo filialo prekybos alkoholiniais gėrimais laiką, per 5 darbo dienas nuo savivaldybės vykdomosios institucijos rašytinio pranešimo apie savivaldybės tarybos nustatytą apribojimą gavimo.\n\n3. Licencijų verstis didmenine prekyba alkoholio produktais ar mažmenine prekyba alkoholiniais gėrimais galiojimas sustabdomas, jeigu:\n\n1) įmonės, Europos juridiniai asmenys ir jų filialai, kurie pagal šio straipsnio 1 ir 2 dalis buvo įspėti apie galimą licencijos galiojimo sustabdymą, per nustatytą laiką nepašalina nurodytų pažeidimų;\n\n2) gautas teritorinės valstybinės maisto ir veterinarijos tarnybos pranešimas apie įmonei, Europos juridiniam asmeniui ar jo filialui išduoto maisto tvarkymo subjekto patvirtinimo pažymėjimo galiojimo sustabdymą už nustatytus pažeidimus (sustabdomas licencijos verstis mažmenine prekyba alkoholiniais gėrimais galiojimas toje prekybos vietoje, kuriai sustabdytas maisto tvarkymo subjekto patvirtinimo pažymėjimo galiojimas).\n\n4. Įmonės, Europos juridiniai asmenys ir jų filialai, turintys licencijas verstis didmenine prekyba alkoholio produktais ar mažmenine prekyba alkoholiniais gėrimais, įspėjami apie galimą licencijos galiojimo panaikinimą, jeigu pasikeitus jų vadovui paaiškėja, kad naujajam įmonės, Europos juridinio asmens ar jo filialo vadovui yra įsiteisėjęs apkaltinamasis teismo nuosprendis dėl bausmės skyrimo, įsiteisėjęs teismo nutarimas, nutartis, įsiteisėjęs atitinkamas muitinės, Valstybinės mokesčių inspekcijos, policijos, Valstybinės maisto ir veterinarijos tarnybos ar Narkotikų, tabako ir alkoholio kontrolės departamento nutarimas dėl nuobaudos skyrimo už alkoholio produktų kontrabandą, alkoholinių gėrimų be banderolių neteisėtą laikymą, gabenimą ar pardavimą, taip pat falsifikuotų alkoholio produktų pardavimą, gabenimą ar laikymą.\n\n5. Įmonės, turinčios licencijas gaminti alkoholio produktus, įspėjamos apie galimą licencijų galiojimo panaikinimą, jeigu:\n\n1) neatestuojama įmonės alkoholio produktų kokybės tyrimo laboratorija;\n\n2) alaus gamybos įmonė, neturinti įsirengusi nuosavos laboratorijos, per metus pagamino daugiau kaip 5 000 hektolitrų alaus;\n\n3) įmonė, gaminanti natūralios fermentacijos midų ar vaisių vyną ir neturinti įsirengusi nuosavos laboratorijos, per metus pagamino daugiau kaip 100 hektolitrų natūralios fermentacijos midaus ar vaisių vyno;\n\n4) įmonės personalo kvalifikacija neatitinka Valstybinės maisto ir veterinarijos tarnybos patvirtintų alkoholio produktų gamintojų personalo kvalifikacijos reikalavimų;\n\n5) įmonė nepateikia arba pateikia klaidingas alkoholio produktų gamybos ir realizavimo ataskaitas;\n\n6) pasikeitus įmonės vadovui paaiškėja, kad naujajam įmonės vadovui yra įsiteisėjęs apkaltinamasis teismo nuosprendis dėl bausmės skyrimo, įsiteisėjęs teismo nutarimas, nutartis, įsiteisėjęs atitinkamas muitinės, Valstybinės mokesčių inspekcijos, policijos, Valstybinės maisto ir veterinarijos tarnybos ar Narkotikų, tabako ir alkoholio kontrolės departamento nutarimas dėl nuobaudos skyrimo už alkoholio produktų kontrabandą, alkoholinių gėrimų be banderolių neteisėtą laikymą, gabenimą ar pardavimą, taip pat falsifikuotų alkoholio produktų pardavimą, gabenimą ar laikymą;\n\n7) pasikeitus įmonės vadovui paaiškėja, kad naujasis įmonės vadovas yra ar buvo įmonių, kurioms, vadovaujantis šio Įstatymo 34 straipsnio 16 dalimi, buvo panaikintas licencijų gaminti alkoholio produktus galiojimas arba kuriose nustatyta atvejų, kai buvo gaminami, parduodami ir (ar) laikomi, gabenami alkoholio produktai neturint Lietuvos Respublikos Vyriausybės nustatyta tvarka išduotos licencijos, vadovas ir nepraėjo penkeri metai nuo anksčiau tų įmonių turėtų licencijų galiojimo panaikinimo dienos.“"
    },
    {
      "provision_ref": "art21",
      "section": "21",
      "title": "21 straipsnis. 36 straipsnio 1 dalies 3 punkto pakeitimas",
      "content": "Pakeisti 36 straipsnio 1 dalies 3 punktą ir jį išdėstyti taip:\n\n„3) valstybės ir savivaldybių institucijų ir įstaigų atstovai jų prašymu;“."
    },
    {
      "provision_ref": "art22",
      "section": "22",
      "title": "22 straipsnis. 41 straipsnio pakeitimas",
      "content": "Pakeisti 41 straipsnį ir jį išdėstyti taip:\n\n„41 straipsnis. Nutarimų (sprendimų) dėl ekonominių sankcijų taikymo apskundimas\n\n1. Įmonės, Europos juridiniai asmenys ir jų filialai, užsienio juridinių asmenų atstovybės Lietuvos Respublikoje, nesutinkantys su šio Įstatymo 34 straipsnio 1 ir 22 dalyse nurodytų institucijų nutarimais (sprendimais) dėl ekonominių sankcijų taikymo, turi teisę per vieną mėnesį nuo nutarimo (sprendimo) įteikimo jiems dienos apskųsti nutarimą (sprendimą) teismui Lietuvos Respublikos administracinių bylų teisenos įstatymo nustatyta tvarka.\n\n2. Kreipimasis į teismą sustabdo šio Įstatymo 34 straipsnio 1 ir 22 dalyse nurodytų institucijų nutarimų (sprendimų) dėl ekonominių sankcijų taikymo vykdymą.\n\n3. Skundą nagrinėjantis teismas, atsižvelgdamas į padaryto teisės pažeidimo pobūdį, mastą, atsakomybę lengvinančias ir kitas reikšmingas aplinkybes (dėl kurių atitinkama piniginė bauda teisės pažeidėjui būtų akivaizdžiai per didelė ir neproporcinga (neadekvati) padarytam teisės pažeidimui ir dėl to neteisinga) ir vadovaudamasis teisingumo ir protingumo principais, turi teisę skirti mažesnę piniginę baudą negu šio Įstatymo 34 straipsnio 2, 3, 4, 5 ir 6 dalyse nustatytos minimalios piniginės baudos.\n\n4. Skundą nagrinėjantis teismas, atsižvelgdamas į padaryto teisės pažeidimo pobūdį, mastą, atsakomybę lengvinančias ir kitas reikšmingas aplinkybes ir vadovaudamasis teisingumo ir protingumo principais, turi teisę nuspręsti, kad už šio Įstatymo 34 straipsnio 16–20 dalyse nurodytus teisės pažeidimus licencijos ar leidimo galiojimas nepanaikinamas, jeigu dėl tam tikrų reikšmingų aplinkybių ekonominė sankcija – licencijos ar leidimo galiojimo panaikinimas – būtų akivaizdžiai per didelė ir neproporcinga (neadekvati) padarytam teisės pažeidimui ir dėl to neteisinga.“"
    },
    {
      "provision_ref": "art23",
      "section": "23",
      "title": "23 straipsnis. Įstatymo priedo pakeitimas",
      "content": "Pakeisti Įstatymo priedą ir jį išdėstyti taip:\n\n„Lietuvos Respublikos\nalkoholio kontrolės įstatymo\npriedas\n\nĮGYVENDINAMI EUROPOS SĄJUNGOS TEISĖS AKTAI\n\n1. 1991 m. birželio 10 d. Tarybos reglamentas (EEB) Nr. 1601/91, nustatantis bendrąsias aromatintų vynų, aromatintų vyno gėrimų ir aromatintų vyno kokteilių apibrėžimo, aprašymo ir pateikimo taisykles (OL 2004 m. specialusis leidimas, 3 skyrius, 11 tomas, p. 286), su paskutiniais pakeitimais, padarytais 2008 m. gruodžio 16 d. Europos Parlamento ir Tarybos reglamentu (EB) Nr. 1334/2008 (OL 2008 L 354, p. 34).\n\n2. 2001 m. birželio 5 d. Tarybos rekomendacija 2001/458/EB dėl jaunimo, visų pirma vaikų ir paauglių, alkoholio vartojimo.\n\n3. 2007 m. spalio 22 d. Tarybos reglamentas (EB) Nr. 1234/2007, nustatantis bendrą žemės ūkio rinkų organizavimą ir konkrečias tam tikriems žemės ūkio produktams taikomas nuostatas („Bendras žemės ūkio rinkų organizavimo reglamentas“) (OL 2007 L 299, p. 1), su paskutiniais pakeitimais, padarytais 2010 m. gruodžio 15 d. Europos Parlamento ir Tarybos reglamentu (ES) Nr. 1234/2010 (OL 2010 L 364, p. 11).\n\n4. 2008 m. sausio 15 d. Europos Parlamento ir Tarybos reglamentas (EB) Nr. 110/2008 dėl spiritinių gėrimų apibrėžimo, apibūdinimo, pateikimo, ženklinimo ir geografinių nuorodų apsaugos bei panaikinantis Tarybos reglamentą (EEB) Nr. 1576/89 (OL 2008 L 39, p. 16).\n\n5. 2008 m. balandžio 23 d. Komisijos reglamentas (EB) Nr. 376/2008, nustatantis bendrąsias išsamias taisykles dėl importo ir eksporto licencijų bei išankstinio nustatymo sertifikatų sistemos taikymo žemės ūkio produktams (OL 2008 L 114, p. 3), su paskutiniais pakeitimais, padarytais 2010 m. gegužės 25 d. Komisijos reglamentu (ES) Nr. 449/2010 (OL 2010 L 127, p. 1).\n\n6. 2008 m. gegužės 8 d. Komisijos reglamentas (EB) Nr. 423/2008, nustatantis tam tikras išsamias Tarybos reglamento (EB) Nr. 1493/1999 įgyvendinimo taisykles ir nustatantis Bendrijos vynininkystės metodų bei procesų kodeksą (OL 2008 L 127, p. 13), su paskutiniais pakeitimais, padarytais 2008 m. lapkričio 5 d. Komisijos reglamentu (EB) Nr. 1087/2008 (OL 2008 L 297, p. 11).\n\n7. 2008 m. birželio 27 d. Komisijos reglamentas (EB) Nr. 555/2008, kuriuo nustatomos išsamios Tarybos reglamento (EB) Nr. 479/2008 dėl bendro vyno rinkos organizavimo įgyvendinimo taisyklės, taikomos vyno sektoriaus paramos programoms, prekybai su trečiosiomis šalimis, gamybos potencialui ir kontrolei (OL 2008 L 170, p. 1), su paskutiniais pakeitimais, padarytais 2010 m. rugsėjo 1 d. Komisijos reglamentu (ES) Nr. 772/2010 (OL 2010 L 232, p. 1).\n\n8. 2009 m. gegužės 26 d. Komisijos reglamentas (EB) Nr. 436/2009, kuriuo nustatoma Tarybos reglamento (EB) Nr. 479/2008 taikymo vynuogynų registrui, privalomajam deklaravimui ir rinkai stebėti reikalingos informacijos kaupimui, vyno produktų lydraščiams ir vyno sektoriuje privalomiems pildyti žurnalams tvarka (OL 2009 L 128, p. 15), su paskutiniais pakeitimais, padarytais 2011 m. vasario 23 d. Komisijos reglamentu (ES) Nr. 173/2011 (OL 2011 L 49, p. 16).\n\n9. 2010 m. kovo 10 d. Europos Parlamento ir Tarybos direktyva 2010/13/ES dėl valstybių narių įstatymuose ir kituose teisės aktuose išdėstytų tam tikrų nuostatų, susijusių su audiovizualinės žiniasklaidos paslaugų teikimu, derinimo (Audiovizualinės žiniasklaidos paslaugų direktyva) (OL 2010 L 95, p. 1).“"
    },
    {
      "provision_ref": "art24",
      "section": "24",
      "title": "24 straipsnis. Įstatymo įsigaliojimas ir įgyvendinimas",
      "content": "1. Šis įstatymas, išskyrus 8 straipsnio 3 dalies nuostatą, reglamentuojančią licencijų verstis sezonine mažmenine prekyba alumi, alaus mišiniais su nealkoholiniais gėrimais, natūralios fermentacijos sidru, kurio tūrinė etilo alkoholio koncentracija neviršija 7,5 procento, išdavimą, 9 straipsnio 1 dalies 3 punktą, 2 dalies 3 punktą, 10 straipsnio 2 dalies 2 punktą, įsigalioja 2012 m. rugsėjo 1 d.\n\n2. Šio įstatymo 8 straipsnio 3 dalies nuostata, reglamentuojanti licencijų verstis sezonine mažmenine prekyba alumi, alaus mišiniais su nealkoholiniais gėrimais, natūralios fermentacijos sidru, kurio tūrinė etilo alkoholio koncentracija neviršija 7,5 procento, išdavimą, 9 straipsnio 1 dalies 3 punktas, 2 dalies 3 punktas, 10 straipsnio 2 dalies 2 punktas įsigalioja 2013 m. sausio 1 d.\n\n3. Lietuvos Respublikos Vyriausybė arba jos įgaliota institucija iki šio įstatymo įsigaliojimo priima šio įstatymo įgyvendinamuosius teisės aktus.\n\nSkelbiu šį Lietuvos Respublikos Seimo priimtą įstatymą.\n\nRESPUBLIKOS PREZIDENTĖ                                                    DALIA GRYBAUSKAITĖ\n\n_________________"
    }
  ],
  "definitions": [
    {
      "term": "Alkoholinis gėrimas",
      "definition": "gėrimas, kurio tūrinė etilo alkoholio koncentracija yra didesnė kaip 1,2 procento (alaus – didesnė kaip 0,5 procento).",
      "source_provision": "art1"
    },
    {
      "term": "Alkoholinių gėrimų parduotuvė",
      "definition": "parduotuvė, kurios prekių asortimentą sudaro tik alkoholiniai gėrimai arba alkoholiniai gėrimai ir gretutinės prekės (sultys ir kiti nealkoholiniai gėrimai, butelių atkimšimo ir užkimšimo įrankiai, butelių pakuotės, taurės, stiklinės, tabako gaminiai, degtukai ir žiebtuvėliai).",
      "source_provision": "art1"
    },
    {
      "term": "Alkoholinių gėrimų skyrius",
      "definition": "parduotuvės skyrius, kurio prekių asortimentą sudaro tik alkoholiniai gėrimai arba alkoholiniai gėrimai ir gretutinės prekės (sultys ir kiti nealkoholiniai gėrimai, butelių atkimšimo ir užkimšimo įrankiai, butelių pakuotės, taurės, stiklinės, tabako gaminiai, degtukai ir žiebtuvėliai).",
      "source_provision": "art1"
    },
    {
      "term": "Alkoholio kontrolė",
      "definition": "teisės aktuose nustatytos visos alkoholio produktų gamybos, įvežimo, importo, eksporto, prekybos, vartojimo, reklamos valstybinio reglamentavimo priemonės, skirtos alkoholio vartojimui, taip pat jo ir kitų produktų, kuriuose yra etilo alkoholio, vartojimo žalai sveikatai ir ūkiui mažinti.",
      "source_provision": "art1"
    },
    {
      "term": "Alkoholio produktai",
      "definition": "nedenatūruotas ir denatūruotas (įskaitant dehidratuotą) etilo alkoholis (toliau – etilo alkoholis), alkoholiniai gėrimai, maistiniai ir nemaistiniai alkoholiniai tirpalai su kvapiųjų medžiagų priedais (toliau – alkoholiniai tirpalai) ir etilo alkoholio turinčios žaliavos (toliau – žaliavos).",
      "source_provision": "art1"
    },
    {
      "term": "Alkoholio produktų eksportas",
      "definition": "alkoholio produktų išvežimas iš Lietuvos Respublikos į kitas valstybes, išskyrus Europos ekonominės erdvės valstybes ir Turkiją.",
      "source_provision": "art1"
    },
    {
      "term": "Alkoholio produktų importas",
      "definition": "alkoholio produktų įvežimas į Lietuvos Respubliką iš kitų valstybių, išskyrus Europos ekonominės erdvės valstybes ir Turkiją.",
      "source_provision": "art1"
    },
    {
      "term": "Alkoholio produktų įvežimas",
      "definition": "alkoholio produktų įvežimas į Lietuvos Respubliką (išskyrus fizinių asmenų įvežamus alkoholio produktus) iš Europos ekonominės erdvės valstybių ir Turkijos.",
      "source_provision": "art1"
    },
    {
      "term": "Alkoholio produktų partija",
      "definition": "tam tikras kiekis vienodomis sąlygomis pagamintų ir (ar) fasuotų, supakuotų parduoti skirtų alkoholio produkto vienetų, kuriems taikomi tie patys produkto saugos ir kokybės reikalavimai.",
      "source_provision": "art1"
    },
    {
      "term": "Alkoholio reklama",
      "definition": "bet kuria forma ir bet kokiomis priemonėmis skleidžiama informacija, susijusi su įmonių komercine, ūkine bei finansine veikla, kuria skatinama įsigyti ir (ar) vartoti alkoholio produktus.",
      "source_provision": "art1"
    },
    {
      "term": "Etilo alkoholis (toliau",
      "definition": "alkoholis) – sotusis vienhidroksilis alkoholis, kuris veikia psichiką ir gali lemti pripratimą prie jo ir priklausomybę nuo jo.",
      "source_provision": "art1"
    },
    {
      "term": "Europos ekonominės erdvės susitarimo dalyvė",
      "definition": "Europos Sąjungos valstybė narė ar ELPA valstybė, išskyrus Šveicarijos Konfederaciją.",
      "source_provision": "art1"
    },
    {
      "term": "Europos ekonominės erdvės valstybė",
      "definition": "Europos Sąjungos valstybė narė ar Europos laisvosios prekybos asociacijos (ELPA) valstybė.",
      "source_provision": "art1"
    },
    {
      "term": "Europos juridinis asmuo",
      "definition": "Europos ekonominės erdvės susitarimo dalyvėje (išskyrus Lietuvos Respubliką) įsteigtas juridinis asmuo ar kita organizacija.",
      "source_provision": "art1"
    },
    {
      "term": "Įmonė",
      "definition": "Lietuvos Respublikoje įsteigtas juridinis asmuo, Lietuvos Respublikoje įstatymų nustatyta tvarka įsteigtas užsienio juridinio asmens filialas.",
      "source_provision": "art1"
    },
    {
      "term": "Masinis renginys",
      "definition": "šventė, festivalis ar kitas didelei žmonių grupei skirtas renginys, kurį organizuoja valstybės ar savivaldybių institucijos ar įstaigos, fiziniai asmenys, juridiniai asmenys ar juridinio asmens statuso neturinčios organizacijos ar jų filialai, suderinę renginio laiką ir jo organizavimo tvarką su reikiamomis savivaldybės institucijomis (kai toks suderinimas būtinas pagal Lietuvos Respublikos susirinkimų įstatymą).",
      "source_provision": "art1"
    },
    {
      "term": "Mažmeninės prekybos vieta",
      "definition": "parduotuvė, automobilinė parduotuvė, paviljonas, kuriuose verčiamasi mažmenine prekyba ir kurie yra įrengti laikantis maisto tvarkymą reglamentuojančių teisės aktų reikalavimų.",
      "source_provision": "art1"
    },
    {
      "term": "Naminis alkoholinis gėrimas",
      "definition": "fizinio asmens gaminamas alkoholinis gėrimas.",
      "source_provision": "art1"
    },
    {
      "term": "Natūralios fermentacijos alkoholinis gėrimas",
      "definition": "alkoholinis gėrimas, kurio visas etilo alkoholis yra gaunamas alkoholinio rauginimo būdu, toliau nedistiliuojant ir nepridedant alkoholio produktų, turinčių distiliuoto ar rektifikuoto etilo alkoholio.",
      "source_provision": "art1"
    },
    {
      "term": "Nestacionarioji mažmeninės prekybos vieta",
      "definition": "mažmeninės prekybos vieta, įrengta Nekilnojamojo turto registre neregistruojamame laikinajame statinyje.",
      "source_provision": "art1"
    },
    {
      "term": "Nestacionarioji viešojo maitinimo vieta",
      "definition": "viešojo maitinimo vieta, įrengta Nekilnojamojo turto registre neregistruojamame laikinajame statinyje.",
      "source_provision": "art1"
    },
    {
      "term": "Ne žemės ūkio kilmės etilo alkoholis",
      "definition": "etilo alkoholis, gaminamas iš produktų, nenurodytų Sutarties dėl Europos Sąjungos veikimo 1 priede.",
      "source_provision": "art1"
    },
    {
      "term": "Orlaivių ir laivų alkoholinių gėrimų atsargos",
      "definition": "alkoholiniai gėrimai, skirti keleiviams vartoti orlaiviuose ir laivuose.",
      "source_provision": "art1"
    },
    {
      "term": "Paviljonas",
      "definition": "Nekilnojamojo turto registre neregistruojamas ir į žemę įleistų pamatų neturintis laikinas statinys, pagamintas gamykloje ar pastatytas iš surenkamų konstrukcijų ir turintis viduje įrengtą prekybos salę pirkėjams aptarnauti.",
      "source_provision": "art1"
    },
    {
      "term": "Specialioji prekybos vieta",
      "definition": "tarptautiniame jūrų ar oro uoste ar Lietuvos Respublikos valstybės sienos su trečiosiomis šalimis perėjimo punkte įsteigtame akcizais apmokestinamų prekių ir (ar) prekių, kurioms taikomos pridėtinės vertės mokesčio lengvatos, sandėlyje įrengta parduotuvė, kurioje alkoholiniai gėrimai parduodami tik iš Lietuvos Respublikos išvykstantiems keleiviams.",
      "source_provision": "art1"
    },
    {
      "term": "Stacionarioji mažmeninės prekybos vieta",
      "definition": "mažmeninės prekybos vieta, įrengta Lietuvos Respublikos įstatymų ir kitų teisės aktų nustatyta tvarka Nekilnojamojo turto registre įregistruotame pastate.",
      "source_provision": "art1"
    },
    {
      "term": "Stacionarioji viešojo maitinimo vieta",
      "definition": "viešojo maitinimo vieta, įrengta Lietuvos Respublikos įstatymų ir kitų teisės aktų nustatyta tvarka Nekilnojamojo turto registre įregistruotame pastate.",
      "source_provision": "art1"
    },
    {
      "term": "Ugdymo įstaiga",
      "definition": "formaliojo ir (ar) neformaliojo švietimo įstaiga.",
      "source_provision": "art1"
    },
    {
      "term": "Užsienio juridinis asmuo",
      "definition": "Europos ekonominės erdvės susitarimo dalyvėje (išskyrus Lietuvos Respubliką) ar kitoje užsienio valstybėje įsteigtas juridinis asmuo arba kita organizacija.",
      "source_provision": "art1"
    },
    {
      "term": "Viešojo maitinimo vieta",
      "definition": "laikantis maisto tvarkymą reglamentuojančių teisės aktų nustatytų viešojo maitinimo reikalavimų įrengti restoranas, kavinė, baras ar kita maisto tvarkymo vieta, kurioje ruošiamas, gaminamas ir realizuojamas maistas, skirtas viešajam maitinimui.",
      "source_provision": "art1"
    },
    {
      "term": "Žemės ūkio kilmės etilo alkoholis",
      "definition": "etilo alkoholis, gaminamas iš žemės ūkio kilmės produktų, nurodytų Sutarties dėl Europos Sąjungos veikimo 1 priede.“",
      "source_provision": "art1"
    }
  ]
}

{
  "id": "lt-law-i-886",
  "type": "statute",
  "title": "Lietuvos Respublikos konsulinis statutas",
  "short_name": "I-886",
  "status": "in_force",
  "issued_date": "1995-05-09",
  "in_force_date": "1995-05-24",
  "url": "https://e-tar.lt/portal/lt/legalAct/TAR.F617B8D97E05/mlrftvyQTi",
  "provisions": [
    {
      "provision_ref": "art1",
      "section": "1",
      "title": "1 straipsnis. Statuto paskirtis",
      "content": "1. Šis statutas nustato konsulinių pareigūnų įgaliojimus ir atsakomybę, konsulinių įstaigų veiklos pagrindus, konsulinės pagalbos teikimo, valstybės materialinės pagalbos ir kitų konsulinių funkcijų atlikimo sąlygas ir tvarką, taip pat konsulinės pagalbos išlaidų atlyginimo sąlygas.\n\n2. Šio statuto nuostatos suderintos su Europos Sąjungos teisės aktais, nurodytais šio statuto priede.\n\nStraipsnio pakeitimai:\nNr. XIII-1116, 2018-04-24, paskelbta TAR 2018-04-30, i. k. 2018-06901\nNr. XIV-2930, 2024-07-16, paskelbta TAR 2024-07-24, i. k. 2024-13517"
    },
    {
      "provision_ref": "art2",
      "section": "2",
      "title": "2 straipsnis. Pagrindinės šio statuto sąvokos",
      "content": "1. Konsulinis pareigūnas – Lietuvos Respublikos diplomatas, kuriam pavesta atlikti konsulines funkcijas, taip pat garbės konsulinis pareigūnas.\nStraipsnio dalies pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501\n\n2. Konsulinės funkcijos – 1963 m. Vienos konvencijoje dėl konsulinių santykių, kitose Lietuvos Respublikos tarptautinėse sutartyse ir šiame statute numatyta konsulinių pareigūnų atliekama veikla.\nStraipsnio dalies pakeitimai:\nNr. XIII-1116, 2018-04-24, paskelbta TAR 2018-04-30, i. k. 2018-06901\n\n3. Konsulinė pagalba – pagalba, kurią atlikdami konsulines funkcijas konsuliniai pareigūnai teikia Lietuvos Respublikos piliečiams, o šio statuto nustatytais atvejais – ir užsieniečiams, esantiems užsienio valstybėje stichinės nelaimės, katastrofos, teroro akto, masinių riaušių, karo ar ginkluoto konflikto, mirties, nelaimingo atsitikimo ar ligos atvejais, taip pat tapusiems nusikaltimų aukomis, sulaikytiems, atliekantiems bausmę ar įtariamiems padarius nusikaltimą, neturintiems visiško veiksnumo, ir kuri apima Europos Sąjungos laikinojo kelionės dokumento išdavimą, valstybės materialinę pagalbą ir pagalbą Lietuvos Respublikos nacionalinę priklausomybę turintiems laivams ir orlaiviams. Lietuvos Respublikos piliečio mirties, nelaimingo atsitikimo ar ligos užsienio valstybėje atveju konsulinė pagalba gali būti teikiama ir jo sutuoktiniui (sugyventiniui), artimiesiems giminaičiams ar jo nurodytam atstovui, nepriklausomai nuo to, ar šie asmenys yra užsienio valstybėje, ar Lietuvos Respublikoje.\nStraipsnio dalies pakeitimai:\nNr. XIII-1116, 2018-04-24, paskelbta TAR 2018-04-30, i. k. 2018-06901\nNr. XIV-2930, 2024-07-16, paskelbta TAR 2024-07-24, i. k. 2024-13517\n\n4. Konsulinė įstaiga – užsienio valstybėje nuolat veikiantys Lietuvos Respublikos generalinis konsulatas, konsulatas, vicekonsulatas ar konsulinė agentūra, atliekantys konsulines funkcijas ir kitas Lietuvos Respublikos tarptautinių sutarčių, įstatymų ir kitų teisės aktų jam pavestas užduotis, taip pat Lietuvos Respublikos konsulinė įstaiga, kuriai vadovauja garbės konsulinis pareigūnas.\n\n5. Konsulinė apygarda – konsulinei įstaigai Lietuvos Respublikos užsienio reikalų ministro, gavus priimančiosios valstybės sutikimą, priskirta aptarnauti priimančiosios valstybės teritorija, jos dalis arba administracinis vienetas.\n\n6. Neatstovaujamas Europos Sąjungos pilietis – bet kuris Europos Sąjungos valstybės narės (toliau – Europos Sąjungos valstybė), kuri trečiojoje valstybėje neturi diplomatinės atstovybės ar konsulinės įstaigos arba kurios trečiojoje valstybėje esanti diplomatinė atstovybė, konsulinė įstaiga ar garbės konsulinis pareigūnas neturi realių galimybių suteikti konsulinę pagalbą konkrečiu atveju, pilietis.\nPapildyta straipsnio dalimi:\nNr. XIII-1116, 2018-04-24, paskelbta TAR 2018-04-30, i. k. 2018-06901\n\n7. Kitos šiame statute vartojamos sąvokos suprantamos taip, kaip jos apibrėžiamos 2009 m. liepos 13 d. Europos Parlamento ir Tarybos reglamente (EB) Nr. 810/2009, nustatančiame Bendrijos vizų kodeksą (Vizų kodekse), su visais pakeitimais, Lietuvos Respublikos diplomatinės tarnybos įstatyme, Lietuvos Respublikos įstatyme „Dėl užsieniečių teisinės padėties“, Lietuvos Respublikos pilietybės įstatyme, Lietuvos Respublikos gyvenamosios vietos deklaravimo įstatyme ir Lietuvos Respublikos civilinės būklės aktų registravimo įstatyme.\nPapildyta straipsnio dalimi:\nNr. XIV-2930, 2024-07-16, paskelbta TAR 2024-07-24, i. k. 2024-13517"
    },
    {
      "provision_ref": "art3",
      "section": "3",
      "title": "3 straipsnis. Konsulinių pareigūnų veiklos teisiniai pagrindai",
      "content": "1. Konsuliniai pareigūnai savo veikloje vadovaujasi Lietuvos Respublikos Konstitucija, 1963 m. Vienos konvencija dėl konsulinių santykių, kitomis Lietuvos Respublikos tarptautinėmis sutartimis, šiuo statutu, Lietuvos Respublikos viešojo administravimo įstatymu, Lietuvos Respublikos notariato įstatymu, Lietuvos Respublikos diplomatinės tarnybos įstatymu, kitais Lietuvos Respublikos ir Europos Sąjungos teisės aktais.\nStraipsnio dalies pakeitimai:\nNr. XIII-1394, 2018-06-29, paskelbta TAR 2018-07-16, i. k. 2018-12065\nNr. XIV-2930, 2024-07-16, paskelbta TAR 2024-07-24, i. k. 2024-13517\n\n2. Konsulinių pareigūnų, išskyrus garbės konsulinius pareigūnus, ir jų šeimos narių teisinę padėtį ir socialines garantijas nustato Lietuvos Respublikos diplomatinės tarnybos įstatymas.\n\n3. Konsulinis pareigūnas, atlikdamas konsulines funkcijas, privalo gerbti buvimo valstybės teisės aktus ir papročius."
    },
    {
      "provision_ref": "art4",
      "section": "4",
      "title": "4 straipsnis. Konsulinės įstaigos steigimas ir konsulinės veiklos ribos",
      "content": "1. Konsulines įstaigas, išskyrus vadovaujamas garbės konsulinių pareigūnų, Lietuvos Respublikos užsienio reikalų ministro teikimu, iš anksto apsvarsčius Seimo Užsienio reikalų komitete, steigia arba likviduoja Lietuvos Respublikos Vyriausybė. Konsulinių įstaigų aptarnaujamas konsulines apygardas, gavus priimančiosios valstybės sutikimą, nustato Lietuvos Respublikos užsienio reikalų ministras.\nStraipsnio dalies pakeitimai:\nNr. XI-467, 2009-11-12, Žin., 2009, Nr. 141-6190 (2009-11-28), i. k. 1091010ISTA00XI-467\n\n2. Lietuvos Respublikos užsienio reikalų ministerija sudaro sąrašą užsienio valstybių, kuriose nėra diplomatinių atstovybių ir konsulinių įstaigų, nurodydama, kuri diplomatinė atstovybė ar konsulinė įstaiga gali suteikti konsulinę pagalbą tose užsienio valstybėse esantiems Lietuvos Respublikos piliečiams. Ši informacija yra skelbiama viešai.\n\n3. Konsulinę pagalbą teikia visos Lietuvos Respublikos diplomatinės atstovybės, konsulinės įstaigos, išskyrus Lietuvos Respublikos diplomatines atstovybes prie tarptautinių organizacijų.\nPapildyta straipsnio dalimi:\nNr. X-619, 2006-05-25, Žin., 2006, Nr. 68-2492 (2006-06-17), i. k. 1061010ISTA000X-619"
    },
    {
      "provision_ref": "art5",
      "section": "5",
      "title": "5 straipsnis. Skiriamieji ženklai",
      "content": "Konsulinė įstaiga turi Lietuvos valstybės vėliavą, Europos Sąjungos vėliavą, konsulinės įstaigos buvimo vietą nurodančią iškabą su Lietuvos valstybės herbu ir antspaudą su Lietuvos valstybės herbu. Konsulinė įstaiga turi teisę savo blankuose naudoti Lietuvos valstybės herbą."
    },
    {
      "provision_ref": "art6",
      "section": "6",
      "title": "6 straipsnis. Konsulinių pareigūnų veiklos viešumas",
      "content": "1. Lietuvos Respublikos užsienio reikalų ministerija, nepažeisdama asmens ir visuomenės interesų, apie konsulinių pareigūnų veiklą nuolat informuoja valstybės institucijas ir visuomenę, teikia konsulinę informaciją Lietuvos Respublikos užsienio reikalų ministerijos interneto tinklalapyje, o esant galimybei, – ir per kitas visuomenės informavimo priemones.\n\n2. Konsuliniai pareigūnai negali teikti ar viešai skelbti informacijos, kuri yra valstybės, tarnybos, komercinė, pramoninė ar banko paslaptis, išskyrus įstatymų nustatytus atvejus. Neskelbiama tarnybinės veiklos metu gauta informacija, kuri pakenktų asmens garbei, orumui ar saugumui, fizinių ir juridinių asmenų teisėtiems interesams, sutrukdytų nusikalstamų veikų prevenciją, išaiškinimą arba lemtų jų padarymą."
    },
    {
      "provision_ref": "art7",
      "section": "7",
      "title": "7 straipsnis. Konsulinės įstaigos bendradarbiavimas su kitomis valstybės ir savivaldybių institucijomis ir įstaigomis",
      "content": "1. Konsulinė įstaiga, siekdama įgyvendinti jai pavestas užduotis ir atlikdama konsulines funkcijas, bendradarbiauja su kitomis valstybės ir savivaldybių institucijomis ir įstaigomis. Prireikus konsulinis pareigūnas tarpininkauja tarp asmens ir atitinkamos valstybės institucijos.\n\n2. Konsulinis pareigūnas negali prisiimti ir atlikti funkcijų, kurios jam nenustatytos įstatymų.\n\n3. Valstybės ir savivaldybių institucijos, įstaigos, taip pat organizacijos, kiti viešieji juridiniai asmenys neatlygintinai teikia konsulinei įstaigai informaciją ir kitus duomenis, įskaitant ir asmens duomenis iš registrų, kurių reikia konsulinėms funkcijoms atlikti."
    },
    {
      "provision_ref": "art71",
      "section": "71",
      "title": "71 straipsnis. Konsulinės įstaigos bendradarbiavimas su išorės paslaugų teikėjais",
      "content": "1. Konsulinė įstaiga, siekdama įgyvendinti jai pavestas užduotis ir atlikdama šio statuto III skyriaus antrajame skirsnyje nustatytas konsulines funkcijas, gali bendradarbiauti su išorės paslaugų teikėjais.\n\n2. Jeigu bendradarbiavimo su išorės paslaugų teikėju nereglamentuoja įstatymai ir Europos Sąjungos teisės aktai, su išorės paslaugų teikėju bendradarbiaujama Lietuvos Respublikos Vyriausybės nustatytais atvejais ir sąlygomis. Šiais atvejais išorės paslaugų teikėjas pasirenkamas Lietuvos Respublikos užsienio reikalų ministro nustatyta tvarka.\n\nPapildyta straipsniu:\nNr. XIII-2058, 2019-04-11, paskelbta TAR 2019-04-19, i. k. 2019-06501"
    },
    {
      "provision_ref": "art72",
      "section": "72",
      "title": "72 straipsnis. Išvažiuojamosios konsulinės misijos",
      "content": "Lietuvos Respublikos užsienio reikalų ministerija organizuoja išvažiuojamąsias konsulines misijas į užsienio valstybes ar jų dalis, kuriose nėra Lietuvos Respublikos diplomatinės atstovybės ar konsulinės įstaigos, išskyrus Lietuvos Respublikos konsulines įstaigas, kurioms vadovauja garbės konsulinis pareigūnas. Išvažiuojamosios konsulinės misijos rengiamos konsulinėms funkcijoms atlikti ne konsulinių įstaigų patalpose, kai yra didelis konsulinių paslaugų poreikis. Išvažiuojamųjų konsulinių misijų organizavimo ir vykdymo tvarką nustato Lietuvos Respublikos užsienio reikalų ministras.\n\nPapildyta straipsniu:\nNr. XIII-2058, 2019-04-11, paskelbta TAR 2019-04-19, i. k. 2019-06501"
    },
    {
      "provision_ref": "art8",
      "section": "8",
      "title": "8 straipsnis. Asmens duomenų tvarkymas",
      "content": "1. Lietuvos Respublikos užsienio reikalų ministerija, diplomatinės atstovybės ir konsulinės įstaigos turi teisę tvarkyti asmens duomenis tiek, kiek reikia konsulinėms funkcijoms atlikti. Asmens duomenys tvarkomi vadovaujantis 2016 m. balandžio 27 d. Europos Parlamento ir Tarybos reglamentu (ES) 2016/679 dėl fizinių asmenų apsaugos tvarkant asmens duomenis ir dėl laisvo tokių duomenų judėjimo ir kuriuo panaikinama Direktyva 95/46/EB (Bendruoju duomenų apsaugos reglamentu) ir Lietuvos Respublikos asmens duomenų teisinės apsaugos įstatymu.\nStraipsnio dalies pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501\nNr. XIV-2930, 2024-07-16, paskelbta TAR 2024-07-24, i. k. 2024-13517\n\n2. Asmens prašymu įstatymo nustatyta tvarka diplomatinės atstovybės ir konsulinės įstaigos privalo pateikti jų tvarkomus neįslaptintus duomenis apie jį. Draudžiama šiam asmeniui teikti informaciją apie kitus asmenis, jeigu įstatymai nenustato kitaip.\n\nII SKYRIUS\nKONSULINIO PAREIGŪNO ĮGALIOJIMAI IR ATSAKOMYBĖ"
    },
    {
      "provision_ref": "art9",
      "chapter": "II SKYRIUS KONSULINIO PAREIGŪNO ĮGALIOJIMAI IR ATSAKOMYBĖ",
      "section": "9",
      "title": "9 straipsnis. Konsuliniai pareigūnai",
      "content": "Lietuvos Respublikos konsuliniais pareigūnais gali būti:\n\n1) diplomatai, kuriems pavesta atlikti konsulines funkcijas;\nStraipsnio punkto pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501\n\n2) garbės konsuliniai pareigūnai."
    },
    {
      "provision_ref": "art10",
      "chapter": "II SKYRIUS KONSULINIO PAREIGŪNO ĮGALIOJIMAI IR ATSAKOMYBĖ",
      "section": "10",
      "title": "10 straipsnis. Konsulinio pareigūno įgaliojimai",
      "content": "1. Lietuvos Respublikos užsienio reikalų ministras, paskirdamas diplomatą dirbti Lietuvos Respublikos diplomatinėje atstovybėje ar konsulinėje įstaigoje, gali pavesti jam atlikti visas arba dalį konsulinių funkcijų. Konsulinę pagalbą teikia visi konsuliniai pareigūnai.\n\n2. Diplomatinės atstovybės ar konsulinės įstaigos vadovas yra atsakingas už konsulinių funkcijų atlikimo organizavimą ir priežiūrą. Konsulinių funkcijų atlikimo organizavimo ir priežiūros tvarką nustato Lietuvos Respublikos užsienio reikalų ministras.\n\n3. Konsulinis pareigūnas atsako už sprendimus, kuriuos jis pagal savo įgaliojimus atlikdamas konsulines funkcijas priima savarankiškai. Diplomatinės atstovybės ar konsulinės įstaigos vadovas gali pats atlikti konsulines funkcijas, tokiais atvejais jis veikia kaip konsulinis pareigūnas ir atsako už priimtus sprendimus.\n\n4. Konsulinis pareigūnas Lietuvos Respublikos užsienio reikalų ministro nustatyta tvarka gali atsisakyti atlikti konsulines funkcijas, kai kreipiasi asmuo, kuris yra apsvaigęs nuo alkoholio, narkotinių, psichotropinių ar kitų psichiką veikiančių medžiagų arba veiksmu, žodžiu ar raštu rodo nepagarbą Lietuvos valstybei ar savo funkcijas atliekančiam konsuliniam pareigūnui.\n\n5. Konsulinis pareigūnas veikia tik įstatymų nustatyta tvarka ir negali veikti kaip asmens, kuris kreipiasi konsulinės pagalbos, gynėjas ar teisinis atstovas.\n\nStraipsnio pakeitimai:\nNr. XIII-1116, 2018-04-24, paskelbta TAR 2018-04-30, i. k. 2018-06901"
    },
    {
      "provision_ref": "art11",
      "chapter": "II SKYRIUS KONSULINIO PAREIGŪNO ĮGALIOJIMAI IR ATSAKOMYBĖ",
      "section": "11",
      "title": "11 straipsnis. Reikalavimai diplomatui, kuriam pavedama atlikti konsulines funkcijas",
      "content": "1. Diplomatas, kuriam pavedama atlikti konsulines funkcijas, turi būti baigęs konsulinių pareigūnų mokymus ir išlaikęs gebėjimų atlikti visas arba dalį konsulinių funkcijų testą.\n\n2. Konsulinių pareigūnų mokymų organizavimo ir gebėjimų atlikti visas arba dalį konsulinių funkcijų patikrinimo tvarką nustato Lietuvos Respublikos užsienio reikalų ministras.\n\nStraipsnio pakeitimai:\nNr. XIII-1116, 2018-04-24, paskelbta TAR 2018-04-30, i. k. 2018-06901"
    },
    {
      "provision_ref": "art12",
      "chapter": "II SKYRIUS KONSULINIO PAREIGŪNO ĮGALIOJIMAI IR ATSAKOMYBĖ",
      "section": "12",
      "title": "12 straipsnis. Konsulinio pareigūno atsakomybė",
      "content": "1. Konsuliniams pareigūnams, išskyrus garbės konsulinius pareigūnus, už tarnybinius nusižengimus, atsižvelgiant į jų pobūdį, padarymo priežastis, nusižengusiojo kaltės dydį, asmenybę, sukeltus padarinius ir kitas aplinkybes, taikomos tarnybinės nuobaudos Lietuvos Respublikos diplomatinės tarnybos įstatymo nustatyta tvarka.\n\n2. Už diplomatinei atstovybei ar konsulinei įstaigai, kitai valstybės institucijai ar asmeniui neteisėtais veiksmais padarytą žalą konsuliniai pareigūnai įstatymų nustatyta tvarka traukiami materialinėn atsakomybėn.\n\n3. Konsuliniai pareigūnai, atliekantys notarinius veiksmus, draudžiami privalomuoju civilinės atsakomybės draudimu Lietuvos Respublikos užsienio reikalų ministro nustatyta tvarka."
    },
    {
      "provision_ref": "art13",
      "chapter": "II SKYRIUS KONSULINIO PAREIGŪNO ĮGALIOJIMAI IR ATSAKOMYBĖ",
      "section": "13",
      "title": "13 straipsnis. Garbės konsulinis pareigūnas",
      "content": "1. Lietuvos Respublikos garbės konsulinis pareigūnas – Lietuvos Respublikos užsienio reikalų ministro terminuotam laikotarpiui paskirtas (išduodant konsulinį patentą) asmuo, kuris, buvimo valstybei sutinkant, atlieka joje konsulines funkcijas ir vykdo kitas Lietuvos Respublikos užsienio reikalų ministro pavestas užduotis.\n\n2. Garbės konsulinis pareigūnas nėra valstybės tarnautojas ir negauna atlyginimo iš Lietuvos valstybės biudžeto.\n\n3. Lietuvos Respublikos konsulinių įstaigų, vadovaujamų garbės konsulinių pareigūnų, steigimo ir uždarymo bei garbės konsulinių pareigūnų skyrimo ir atšaukimo tvarkos aprašas, taip pat Lietuvos Respublikos garbės konsulinių pareigūnų veiklos instrukcija tvirtinami Lietuvos Respublikos užsienio reikalų ministro įsakymu.\n\nIII SKYRIUS\nKONSULINIO PAREIGŪNO VEIKLA\n\nPIRMASIS SKIRSNIS\nKONSULINĖ PAGALBA"
    },
    {
      "provision_ref": "art14",
      "chapter": "III SKYRIUS KONSULINIO PAREIGŪNO VEIKLA",
      "section": "14",
      "title": "14 straipsnis. Pagalba stichinės nelaimės, katastrofos, teroro akto, masinių riaušių, karo ar ginkluoto konflikto atveju",
      "content": "1. Stichinės nelaimės, katastrofos, teroro akto, masinių riaušių, karo ar ginkluoto konflikto atveju arba tokiai padėčiai gresiant, konsulinis pareigūnas, esant galimybei, palaiko nuolatinį ryšį su nelaimės ištiktu Lietuvos Respublikos piliečiu ir padeda jam susisiekti su sutuoktiniu (sugyventiniu) ar artimaisiais giminaičiais arba su piliečio nurodytu kitu asmeniu Lietuvoje.\n\n2. Kilus grėsmei užsienio valstybės teritorijoje esančio Lietuvos Respublikos piliečio gyvybei ar saugumui, konsulinis pareigūnas gali, jeigu Lietuvos Respublikos pilietis sutinka, padėti organizuojant jo ir jo šeimos narių, kurie nėra Europos Sąjungos valstybės piliečiai, evakavimą iš krizės zonos į artimiausią saugią zoną.\nStraipsnio dalies pakeitimai:\nNr. XIII-1116, 2018-04-24, paskelbta TAR 2018-04-30, i. k. 2018-06901\n\n3. Neteko galios 2019-04-01.\nStraipsnio dalies pakeitimai:\nNr. XIII-1992, 2019-03-14, paskelbta TAR 2019-03-25, i. k. 2019-04587"
    },
    {
      "provision_ref": "art15",
      "chapter": "III SKYRIUS KONSULINIO PAREIGŪNO VEIKLA",
      "section": "15",
      "title": "15 straipsnis. Pagalba mirties atveju",
      "content": "1. Konsulinis pareigūnas arba diplomatinės atstovybės ar konsulinės įstaigos įgaliotas darbuotojas (toliau – įgaliotas darbuotojas), gavęs informaciją apie Lietuvos Respublikos piliečio mirtį buvimo valstybėje, perduoda šią informaciją Lietuvos Respublikos užsienio reikalų ministerijai ir Policijos departamentui prie Lietuvos Respublikos vidaus reikalų ministerijos, kad pastarasis praneštų mirusio Lietuvos Respublikos piliečio sutuoktiniui (sugyventiniui) ar artimiesiems giminaičiams. Kai sutuoktinio (sugyventinio) ar artimųjų giminaičių nėra, informacija apie piliečio mirties faktą gali būti teikiama kitiems asmenims.\nStraipsnio dalies pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501\n\n2. Konsulinis pareigūnas, vadovaudamasis Lietuvos Respublikos sveikatos apsaugos ir Lietuvos Respublikos užsienio reikalų ministrų nustatyta tvarka, išduoda leidimą mirusiojo palaikus parvežti į Lietuvą, jei Lietuvos Respublikos tarptautinė sutartis nenumato kitaip.\n\n3. Jeigu neatsiranda asmenų, kurie prisiima atsakomybę už mirusio Lietuvos Respublikos piliečio laidotuves ar kremavimą arba jo palaikų parvežimą į Lietuvą, konsulinis pareigūnas kreipiasi į kompetentingas buvimo valstybės institucijas dėl mirusio Lietuvos Respublikos piliečio laidotuvių arba kremavimo organizavimo pagal buvimo valstybės teisės aktus ir joje taikomą praktiką.\n\n4. Konsulinis pareigūnas arba įgaliotas darbuotojas, jei sutuoktinis (sugyventinis) ar artimasis giminaitis arba asmuo, kuris piliečiui gyvam esant buvo nurodytas kaip jo atstovas, prašo, padeda gauti informaciją apie mirusio Lietuvos Respublikos piliečio mirties priežastį, jei nėra kitų būdų gauti tokią informaciją pagal buvimo valstybėje galiojančius įstatymus.\nStraipsnio dalies pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501"
    },
    {
      "provision_ref": "art16",
      "chapter": "III SKYRIUS KONSULINIO PAREIGŪNO VEIKLA",
      "section": "16",
      "title": "16 straipsnis. Pagalba nelaimingo atsitikimo ar ligos atveju",
      "content": "1. Konsulinis pareigūnas arba įgaliotas darbuotojas Lietuvos Respublikos piliečiams nelaimingo atsitikimo ar ligos atveju padeda susisiekti su sutuoktiniu (sugyventiniu) ar artimuoju giminaičiu arba su piliečio nurodytu kitu asmeniu Lietuvoje, gauti medicinos pagalbą arba grįžti į Lietuvą.\n\n2. Konsulinis pareigūnas arba įgaliotas darbuotojas teikia reikiamą informaciją arba padeda ją gauti sužeistam ar sergančiam Lietuvos Respublikos piliečiui, jo sutuoktiniui (sugyventiniui) ar artimajam giminaičiui arba piliečio nurodytam kitam asmeniui, organizuojantiems jo parvežimą į Lietuvą.\n\nStraipsnio pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501"
    },
    {
      "provision_ref": "art17",
      "chapter": "III SKYRIUS KONSULINIO PAREIGŪNO VEIKLA",
      "section": "17",
      "title": "17 straipsnis. Pagalba nusikaltimų aukoms",
      "content": "Konsulinis pareigūnas arba įgaliotas darbuotojas padeda nusikaltimų aukomis tapusiems Lietuvos Respublikos piliečiams gauti medicinos, teisinę pagalbą ir vertėjo paslaugas, taip pat susisiekti su sutuoktiniu (sugyventiniu) ar artimuoju giminaičiu arba su piliečio nurodytu kitu asmeniu Lietuvoje.\n\nStraipsnio pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501"
    },
    {
      "provision_ref": "art18",
      "chapter": "III SKYRIUS KONSULINIO PAREIGŪNO VEIKLA",
      "section": "18",
      "title": "18 straipsnis. Pagalba sulaikytiems, atliekantiems bausmę ar įtariamiems padarius nusikaltimą asmenims",
      "content": "1. Jei Lietuvos Respublikos pilietis yra sulaikytas arba atlieka bausmę, arba yra įtariamas padaręs nusikalstamą veiką konsulinėje apygardoje, konsulinis pareigūnas, atsižvelgdamas į buvimo valstybės įstatymus, susisiekia arba prireikus susitinka su šiuo asmeniu jo, jo įgaliotojo atstovo, sutuoktinio (sugyventinio) ar artimųjų giminaičių pagrįstu prašymu.\n\n2. Konsulinis pareigūnas Lietuvos Respublikos piliečio prašymu įsitikina, ar jam skirtas gynėjas, suteikta kita vietos įstatymus atitinkanti teisinė pagalba ir skirtas vertėjas, ir prireikus imasi priemonių, kad būtų suteikta tokia teisinė pagalba ir skirtas vertėjas.\n\n3. Konsulinis pareigūnas pagal galimybes palaiko ryšius su Lietuvos Respublikos piliečiu, kuriam atimta laisvė, taip pat įsitikina, ar Lietuvos Respublikos piliečio laikymo sąlygos nėra prastesnės už sąlygas, kuriomis laikomi buvimo valstybės piliečiai."
    },
    {
      "provision_ref": "art19",
      "chapter": "III SKYRIUS KONSULINIO PAREIGŪNO VEIKLA",
      "section": "19",
      "title": "19 straipsnis. Pagalba neturintiems visiško veiksnumo asmenims",
      "content": "1. Konsulinis pareigūnas padeda kompetentingoms institucijoms Lietuvos Respublikos Vyriausybės nustatyta tvarka organizuoti buvimo valstybėje likusių be globos vaikų, turinčių Lietuvos Respublikos pilietybę arba kurių tėvai ar turimas vienintelis iš tėvų yra Lietuvos Respublikos piliečiai, parvežimą į Lietuvą.\n\n2. Konsulinis pareigūnas Lietuvos Respublikos kompetentingos institucijos prašymu padeda nustatyti neteisėtai į buvimo valstybę išvežto ar joje laikomo vaiko, turinčio Lietuvos Respublikos pilietybę, buvimo vietą, jo gyvenimo sąlygas bei padėti organizuojant savanoriškai grąžinamo vaiko parvežimą į Lietuvą, jei Lietuvos Respublikos tarptautinės sutartys nenumato kitaip.\n\n3. Jei konsulinėje apygardoje gyvenančio neveiksnaus Lietuvos Respublikos piliečio arba Lietuvos Respublikos piliečio, kurio veiksnumas yra apribotas, teisinio atstovo nėra, konsulinis pareigūnas, atsižvelgdamas į buvimo valstybės įstatymus, be leidimo gina šio asmens teisinius interesus."
    },
    {
      "provision_ref": "art20",
      "chapter": "III SKYRIUS KONSULINIO PAREIGŪNO VEIKLA",
      "section": "20",
      "title": "20 straipsnis. Europos Sąjungos laikinojo kelionės dokumento išdavimas, grąžinimas, grąžintų Europos Sąjungos laikinųjų kelionės dokumentų sunaikinimas ir informacijos apie Europos Sąjungos laikinuosius kelionės dokumentus teikimas",
      "content": "1. Europos Sąjungos laikinasis kelionės dokumentas gali būti išduotas šio straipsnio 2 dalyje nurodytiems asmenims, kurių pasas, asmens tapatybės kortelė arba kelionės dokumentas pamestas, pavogtas, sunaikintas, arba jeigu tokie asmenys paso, asmens tapatybės kortelės arba kelionės dokumento per pagrįstą laiką negali gauti kitu būdu, vienai kelionei į pilietybės ar gyvenamosios vietos Europos Sąjungos valstybę arba išskirtiniais atvejais asmens prašymu – į kitą kelionės tikslo vietą.\n\n2. Konsulinis pareigūnas Europos Sąjungos laikinuosius kelionės dokumentus išduoda:\n\n1) Lietuvos Respublikos piliečiams;\n\n2) neatstovaujamiems Europos Sąjungos piliečiams;\n\n3) Europos Sąjungos valstybės piliečiams, kuriems nėra atstovaujama Europos Sąjungos valstybių teritorijoje, įskaitant užjūrio šalis ir teritorijas, nurodytas Sutarties dėl Europos Sąjungos veikimo 355 straipsnio 2 dalies pirmojoje pastraipoje;\n\n4) Europos Sąjungos valstybės piliečiams, siekiantiems gauti Europos Sąjungos laikinąjį kelionės dokumentą valstybėje, kurioje yra tos Europos Sąjungos valstybės atstovybė, jeigu dėl to sutarta Lietuvos Respublikos ir atitinkamos Europos Sąjungos valstybės ar jų institucijų susitarime;\n\n5) įvertinęs individualias aplinkybes, šios dalies 1–4 punktuose nurodytus asmenis lydintiems šeimos nariams užsieniečiams, kurie nėra Europos Sąjungos valstybės piliečiai, jeigu jie turi teisę gyventi Lietuvos Respublikoje ar kitoje Europos Sąjungos valstybėje, nedarant poveikio jiems taikomam reikalavimui turėti vizą;\n\n6) užsieniečiams, kuriems Lietuvos Respublika yra suteikusi pabėgėlio statusą, papildomą apsaugą, ir asmenims be pilietybės, jeigu šie užsieniečiai turi teisę gyventi Lietuvos Respublikoje ir jeigu jų kelionės tikslas yra Lietuvos Respublika.\n\n3. Konsulinis pareigūnas Europos Sąjungos laikinąjį kelionės dokumentą gali išduoti tik dėl jo išdavimo pasikonsultavęs:\n\n1) Europos Sąjungos valstybės piliečiui – su jo pilietybės Europos Sąjungos valstybe. Ypatingos skubos atveju konsulinis pareigūnas, išnaudojęs turimas ryšio su atitinkama Europos Sąjungos valstybe priemones, gali išduoti Europos Sąjungos laikinąjį kelionės dokumentą nepasikonsultavęs su asmens pilietybės Europos Sąjungos valstybe. Tokiu atveju konsulinis pareigūnas apie išduotą Europos Sąjungos laikinąjį kelionės dokumentą nedelsdamas informuoja atitinkamą Europos Sąjungos valstybę nurodydamas asmens, kuriam išduotas Europos Sąjungos laikinasis kelionės dokumentas, tapatybę ir visus duomenis, kurie buvo įtraukti į Europos Sąjungos laikinąjį kelionės dokumentą;\n\n2) Europos Sąjungos piliečio šeimos nariui, nurodytam šio straipsnio 2 dalies 5 punkte, – su Europos Sąjungos piliečio, kurio šeimos narys jis yra, pilietybės Europos Sąjungos valstybe ir, jeigu būtina, su Europos Sąjungos valstybe, kurioje yra šio šeimos nario gyvenamoji vieta.\n\n4. Konsulinis pareigūnas Europos Sąjungos laikinojo kelionės dokumento neišduoda, jeigu Europos Sąjungos valstybė, su kuria buvo konsultuojamasi, prieštarauja, kad Europos Sąjungos laikinasis kelionės dokumentas būtų išduotas. Konsulinis pareigūnas apie tai informuoja asmenį, kuris kreipėsi dėl Europos Sąjungos laikinojo kelionės dokumento išdavimo.\n\n5. Europos Sąjungos valstybės kreipimąsi į Lietuvos Respubliką dėl konsultacijos, ar išduoti Europos Sąjungos laikinąjį kelionės dokumentą Lietuvos Respublikos piliečiui arba šio straipsnio 2 dalies 5 ar 6 punkte nurodytam užsieniečiui, nagrinėja, sprendimą priima ir atsakymą į kreipimąsi pateikia konsulinis pareigūnas, į kurį buvo kreiptasi dėl konsultacijos. Jeigu konsulinis pareigūnas prieštarauja, kad Europos Sąjungos valstybė, kuri kreipėsi dėl konsultacijos, išduotų Europos Sąjungos laikinąjį kelionės dokumentą Lietuvos Respublikos piliečiui arba šio straipsnio 2 dalies 5 ar 6 punkte nurodytam užsieniečiui, jis sprendžia dėl Europos Sąjungos laikinojo kelionės dokumento išdavimo tam asmeniui.\n\n6. Europos Sąjungos laikinojo kelionės dokumento galiojimo terminas, išskyrus atvejus, kai yra išimtinių aplinkybių, yra ne ilgesnis kaip 15 kalendorinių dienų nuo Europos Sąjungos laikinojo kelionės dokumento išdavimo dienos. Kiekvienu atveju Europos Sąjungos laikinojo kelionės dokumento galiojimo terminas nustatomas atsižvelgiant į planuojamai kelionei į kelionės tikslo valstybę užbaigti reikalingą laiką ir pridedant papildomas 2 kalendorines dienas.\n\n7. Asmuo, atvykęs į Lietuvos Respubliką, kuri yra jo kelionės tikslo valstybė, privalo grąžinti jam išduotą Europos Sąjungos laikinąjį kelionės dokumentą Migracijos departamentui prie Lietuvos Respublikos vidaus reikalų ministerijos (toliau – Migracijos departamentas). Lietuvos Respublikos pilietis, atvykęs į savo kelionės tikslo Europos Sąjungos valstybę, privalo grąžinti jam išduotą Europos Sąjungos laikinąjį kelionės dokumentą toje Europos Sąjungos valstybėje veikiančiai Lietuvos Respublikos diplomatinei atstovybei ar konsulinei įstaigai, išskyrus Lietuvos Respublikos diplomatines atstovybes prie tarptautinių organizacijų, jeigu priimančiosios Europos Sąjungos valstybės teisės aktais nenustatyta kitaip. Europos Sąjungos laikinasis kelionės dokumentas grąžinamas nepriklausomai nuo to, ar šis dokumentas galioja. Šioje dalyje nurodytos institucijos grąžintus Europos Sąjungos laikinuosius kelionės dokumentus sunaikina.\n\n8. Lietuvos Respublikos užsienio reikalų ministerija vykdo nuolatinę Europos Sąjungos laikinųjų kelionės dokumentų išdavimo stebėseną, renka, apibendrina ir kiekvienais metais Europos Komisijos nustatytais terminais Europos Komisijai pateikia:\n\n1) statistinius duomenis apie šio straipsnio 2 dalyje nustatytų kategorijų asmenims išduotus Europos Sąjungos laikinuosius kelionės dokumentus;\n\n2) informaciją apie atvejus, susijusius su Europos Sąjungos laikinųjų kelionės dokumentų klastojimu ir melagingos informacijos pateikimu siekiant gauti Europos Sąjungos laikinąjį kelionės dokumentą;\n\n3) informaciją, reikalingą Direktyvos (ES) 2019/997 17 straipsnio 1 dalyje nurodytos poveikio įvertinimo ataskaitos pagrindinėms išvadoms parengti.\n\n9. Šio straipsnio 8 dalies 2 punkte nurodytą informaciją Lietuvos Respublikos užsienio reikalų ministerijai teikia teisėsaugos institucijos ir įstaigos bei Lietuvos Respublikos diplomatinės atstovybės ir konsulinės įstaigos.\n\n10. Prašymų išduoti Europos Sąjungos laikinąjį kelionės dokumentą pateikimo, jų nagrinėjimo, sprendimų dėl Europos Sąjungos laikinojo kelionės dokumento išdavimo priėmimo, išduotų Europos Sąjungos laikinųjų kelionės dokumentų grąžinimo, grąžintų Europos Sąjungos laikinųjų kelionės dokumentų sunaikinimo ir informacijos apie Europos Sąjungos laikinuosius kelionės dokumentus teikimo tvarką nustato Lietuvos Respublikos užsienio reikalų ministras, suderinęs su Lietuvos Respublikos vidaus reikalų ministru.\n\n11. Europos Sąjungos laikinojo kelionės dokumento ir Europos Sąjungos laikinojo kelionės dokumento įklijos formas tvirtina Lietuvos Respublikos vidaus reikalų ministras, suderinęs su Lietuvos Respublikos užsienio reikalų ministru.\n\n12. Įstaigą, atsakingą už vienodų Europos Sąjungos laikinojo kelionės dokumento ir Europos Sąjungos laikinojo kelionės dokumento įklijos blankų gamybą, atrenka ir apie ją Europos Komisijai ir kitoms Europos Sąjungos valstybėms praneša Lietuvos Respublikos vidaus reikalų ministro įgaliota institucija.\n\nStraipsnio pakeitimai:\nNr. XI-467, 2009-11-12, Žin., 2009, Nr. 141-6190 (2009-11-28), i. k. 1091010ISTA00XI-467\nNr. XIV-226, 2021-03-30, paskelbta TAR 2021-04-08, i. k. 2021-07287\nNr. XIV-2930, 2024-07-16, paskelbta TAR 2024-07-24, i. k. 2024-13517"
    },
    {
      "provision_ref": "art21",
      "chapter": "III SKYRIUS KONSULINIO PAREIGŪNO VEIKLA",
      "section": "21",
      "title": "21 straipsnis. Pagalba Lietuvos Respublikos nacionalinę priklausomybę turintiems laivams ir orlaiviams",
      "content": "1. Konsulinis pareigūnas privalo imtis priemonių, kad būtų suteikta pagalba jo konsulinėje apygardoje avariją patyrusiam Lietuvos Respublikos nacionalinę priklausomybę turinčiam laivui, jo įgulai ir keleiviams, ir kreiptis pagalbos į kompetentingas buvimo valstybės institucijas.\n\n2. Konsulinis pareigūnas, gavęs informacijos iš buvimo valstybės kompetentingų institucijų, kad Lietuvos Respublikos nacionalinę priklausomybę turintis laivas yra sulaikytas dėl tarptautinių saugios laivybos reikalavimų pažeidimų, praneša apie tai Lietuvos transporto saugos administracijai.\nStraipsnio dalies pakeitimai:\nNr. XIII-760, 2017-11-16, paskelbta TAR 2017-11-28, i. k. 2017-18812\n\n3. Jeigu, konsulinio pareigūno žiniomis, laivo, turinčio Lietuvos Respublikos nacionalinę priklausomybę, įplaukimas į kurį nors uostą yra nesaugus, nepageidautinas arba negalimas, konsulinis pareigūnas privalo apie tai pranešti Lietuvos transporto saugos administracijai, Lietuvos Respublikos užsienio reikalų ministerijai ir, esant galimybei, įspėti apie tai laivo kapitoną.\nStraipsnio dalies pakeitimai:\nNr. XIII-760, 2017-11-16, paskelbta TAR 2017-11-28, i. k. 2017-18812\n\n4. Buvimo valstybės kompetentingų institucijų prašymu ir pritarus Lietuvos Respublikos užsienio reikalų ministerijai, konsulinis pareigūnas duoda sutikimą buvimo valstybei imtis veiksmų prieš Lietuvos Respublikos pilietį, įvykdžiusį nusikaltimą laive, turinčiame Lietuvos Respublikos nacionalinę priklausomybę, jam būnant buvimo valstybės teritorinėje jūroje, vidaus vandenyse ar uoste.\n\n5. Jeigu laivas įsigyjamas užsienio valstybėje, konsulinis pareigūnas gali išduoti laikiną leidimą, suteikiantį teisę laivui plaukioti su Lietuvos valstybės vėliava. Laikino leidimo laivui plaukioti su Lietuvos valstybės vėliava išdavimo tvarką nustato Lietuvos Respublikos susisiekimo ministras, suderinęs su Lietuvos Respublikos užsienio reikalų ministru.\n\n6. Šio straipsnio nuostatos mutatis mutandis taikomos ir Lietuvos Respublikos nacionalinę priklausomybę turintiems orlaiviams, jei toks taikymas neprieštarauja Lietuvos Respublikos tarptautinių sutarčių nuostatoms."
    },
    {
      "provision_ref": "art22",
      "chapter": "III SKYRIUS KONSULINIO PAREIGŪNO VEIKLA",
      "section": "22",
      "title": "22 straipsnis. Valstybės materialinė pagalba",
      "content": "1. Kai užsienio valstybėje esantis Lietuvos Respublikos pilietis pateko į nelaimę, nukentėjo dėl nelaimingo atsitikimo, įvykdytos nusikalstamos veikos ar kito teisės pažeidimo ir neturi galimybių gauti pagalbos iš kitų šaltinių, jam gali būti suteikta valstybės materialinė pagalba, kuri skiriama Lietuvos Respublikos piliečiui suteiktos būtinosios medicinos pagalbos, jo grįžimo į Lietuvos Respubliką ir būtinoms iki grįžimo į Lietuvos Respubliką pragyvenimo išlaidoms padengti.\n\n2. Valstybės materialine pagalba taip pat laikoma kitos Europos Sąjungos valstybės Lietuvos Respublikos piliečiui, kaip neatstovaujamam Europos Sąjungos piliečiui, suteiktos konsulinės pagalbos, Europos Sąjungos laikinojo kelionės dokumento išdavimo Lietuvos Respublikos piliečiui, Lietuvos Respublikos pilietį lydinčiam šeimos nariui užsieniečiui, kuris nėra Europos Sąjungos valstybės pilietis, jeigu jis turi teisę gyventi Lietuvos Respublikoje, ar šio statuto 20 straipsnio 2 dalies 6 punkte nurodytam užsieniečiui išlaidos, kurias turėtų padengti tos Europos Sąjungos valstybės piliečiai, juos lydintys šeimos nariai užsieniečiai, kurie turi teisę gyventi Europos Sąjungos valstybėje, ar užsieniečiai, kuriems ta Europos Sąjungos valstybė pagal tarptautinę ar nacionalinę teisę yra suteikusi apsaugą ir kurie turi teisę gyventi toje Europos Sąjungos valstybėje, esant toms pačioms sąlygoms, atlygintos šio statuto 221 straipsnyje nurodytomis valstybės lėšomis.\nStraipsnio dalies pakeitimai:\nNr. XIV-2930, 2024-07-16, paskelbta TAR 2024-07-24, i. k. 2024-13517\n\n3. Valstybės materialinė pagalba yra grąžintina. Jeigu per 3 mėnesius nuo sprendimo suteikti valstybės materialinę pagalbą priėmimo ar nuo šio straipsnio 2 dalyje nurodytiems asmenims suteiktos konsulinės pagalbos išlaidų kitai Europos Sąjungos valstybei atlyginimo suteikta valstybės materialinė pagalba nėra grąžinta, Lietuvos Respublikos užsienio reikalų ministras priima sprendimą dėl šio straipsnio 2 dalyje nurodytiems asmenims suteiktos valstybės materialinės pagalbos išieškojimo. Lietuvos Respublikos užsienio reikalų ministro sprendimas yra vykdomasis dokumentas, vykdomas Lietuvos Respublikos civilinio proceso kodekso nustatyta tvarka.\nStraipsnio dalies pakeitimai:\nNr. XIV-2930, 2024-07-16, paskelbta TAR 2024-07-24, i. k. 2024-13517\n\n4. Valstybės materialinės pagalbos Lietuvos Respublikos piliečiams, nukentėjusiems užsienio valstybėse, teikimo ir grąžinimo tvarką nustato Lietuvos Respublikos užsienio reikalų ministras.\n\nStraipsnio pakeitimai:\nNr. XII-1702, 2015-05-14, paskelbta TAR 2015-05-28, i. k. 2015-08222\nNr. XIII-1116, 2018-04-24, paskelbta TAR 2018-04-30, i. k. 2018-06901"
    },
    {
      "provision_ref": "art221",
      "chapter": "III SKYRIUS KONSULINIO PAREIGŪNO VEIKLA",
      "section": "221",
      "title": "221 straipsnis. Konsulinės pagalbos išlaidų atlyginimas Europos Sąjungos valstybei",
      "content": "Gavus Europos Sąjungos valstybės prašymą atlyginti šio statuto 22 straipsnio 2 dalyje nurodytas išlaidas, jos Europos Sąjungos valstybei Lietuvos Respublikos užsienio reikalų ministro nustatyta tvarka ne vėliau kaip per 12 mėnesių nuo šiame straipsnyje nurodyto prašymo gavimo dienos atlyginamos iš Lietuvos Respublikos užsienio reikalų ministerijai Lietuvos Respublikos valstybės biudžete numatytų asignavimų.\n\nStraipsnio pakeitimai:\nNr. XIV-2930, 2024-07-16, paskelbta TAR 2024-07-24, i. k. 2024-13517\n\nANTRASIS SKIRSNIS\nKITOS KONSULINĖS FUNKCIJOS"
    },
    {
      "provision_ref": "art23",
      "chapter": "III SKYRIUS KONSULINIO PAREIGŪNO VEIKLA",
      "section": "23",
      "title": "23 straipsnis. Šengeno vizų ir joms prilyginamų dokumentų išdavimas",
      "content": "1. Konsulinis pareigūnas arba įgaliotas darbuotojas priima prašymus išduoti Šengeno vizas ar joms prilyginamus dokumentus. Konsulinis pareigūnas teisės aktų nustatytomis sąlygomis ir tvarka prašymus nagrinėja ir priima sprendimus dėl jų.\n\n2. Konsulinis pareigūnas yra atsakingas už Šengeno vizų ar joms prilyginamų dokumentų išdavimo teisėtumą, o jo sprendimas atsisakyti išduoti Šengeno vizą ar jai prilyginamą dokumentą negali būti skundžiamas administracine tvarka.\n\nStraipsnio pakeitimai:\nNr. XIV-1290, 2022-06-30, paskelbta TAR 2022-07-14, i. k. 2022-15440"
    },
    {
      "provision_ref": "art24",
      "chapter": "III SKYRIUS KONSULINIO PAREIGŪNO VEIKLA",
      "section": "24",
      "title": "24 straipsnis. Neteko galios nuo 2012-12-29",
      "content": "Straipsnio naikinimas:\nNr. XII-75, 2012-12-20, Žin. 2012, Nr. 154-7923 (2012-12-29), i. k. 1121010ISTA00XII-75"
    },
    {
      "provision_ref": "art25",
      "chapter": "III SKYRIUS KONSULINIO PAREIGŪNO VEIKLA",
      "section": "25",
      "title": "25 straipsnis. Pasų ir asmens tapatybės kortelių išdavimas, keitimas ir pilietybės klausimai",
      "content": "1. Konsulinis pareigūnas arba įgaliotas darbuotojas Lietuvos Respublikos pilietybės įstatymo ir kitų teisės aktų nustatyta tvarka priima asmenų prašymus dėl Lietuvos Respublikos pilietybės ir dėl lietuvių kilmę ar teisę atkurti Lietuvos Respublikos pilietybę patvirtinančių dokumentų išdavimo ir perduoda juos bei susijusius dokumentus Lietuvos Respublikos vidaus reikalų ministrui ar Migracijos departamentui.\nStraipsnio dalies pakeitimai:\nNr. XIV-2930, 2024-07-16, paskelbta TAR 2024-07-24, i. k. 2024-13517\n\n2. Konsulinis pareigūnas arba įgaliotas darbuotojas Lietuvos Respublikos vidaus reikalų ministro ir Lietuvos Respublikos užsienio reikalų ministro nustatyta tvarka priima Lietuvos Respublikos piliečių prašymus ir kitus reikalingus dokumentus dėl paso ar asmens tapatybės kortelės išdavimo ar keitimo. Jeigu prašyme išduoti (pakeisti) pasą ar asmens tapatybės kortelę nurodyti Lietuvos Respublikos piliečio duomenys, kurie įrašomi į pasą ar asmens tapatybės kortelę, sutampa su duomenimis, esančiais Lietuvos Respublikos gyventojų registro duomenų bazėje, ir abejonių dėl Lietuvos Respublikos piliečio duomenų ir tapatybės nekyla, – konsulinis pareigūnas išduoda arba keičia pasą ar asmens tapatybės kortelę. Kitu atveju pasą ar asmens tapatybės kortelę konsulinis pareigūnas išduoda arba keičia tik po konsultacijų su Migracijos departamentu Lietuvos Respublikos vidaus reikalų ministro ir Lietuvos Respublikos užsienio reikalų ministro nustatyta tvarka.\n\n3. Konsulinis pareigūnas arba įgaliotas darbuotojas, gavęs asmens tapatybę ir pilietybę patvirtinančius dokumentus ar lietuvių kilmę ar teisę atkurti Lietuvos Respublikos pilietybę patvirtinančius dokumentus, Lietuvos Respublikos teisės aktų nustatyta tvarka įteikia juos jų prašiusiam asmeniui ar jo įgaliotam atstovui.\n\n4. Konsulinis pareigūnas arba įgaliotas darbuotojas Lietuvos Respublikos teisės aktų nustatyta tvarka priima iš Lietuvos Respublikos piliečių pranešimus apie prarastus asmens tapatybę ir pilietybę patvirtinančius dokumentus, šiuos dokumentus paskelbia negaliojančiais arba Lietuvos Respublikos piliečių pranešimus apie prarastus asmens tapatybę ir pilietybę patvirtinančius dokumentus perduoda apskrities vyriausiajam policijos komisariatui arba Migracijos departamentui.\n\n5. Konsulinis pareigūnas arba įgaliotas darbuotojas Lietuvos Respublikos įstatymų nustatytais atvejais paima iš Lietuvos Respublikos piliečių negaliojančius asmens tapatybę ir pilietybę patvirtinančius dokumentus ir Lietuvos Respublikos teisės aktų nustatyta tvarka perduoda juos Migracijos departamentui.\n\nStraipsnio pakeitimai:\nNr. XI-467, 2009-11-12, Žin., 2009, Nr. 141-6190 (2009-11-28), i. k. 1091010ISTA00XI-467\nNr. XIII-2058, 2019-04-11, paskelbta TAR 2019-04-19, i. k. 2019-06501\nNr. XIII-2059, 2019-04-11, paskelbta TAR 2019-04-19, i. k. 2019-06502"
    },
    {
      "provision_ref": "art251",
      "chapter": "III SKYRIUS KONSULINIO PAREIGŪNO VEIKLA",
      "section": "251",
      "title": "251 straipsnis. Laikino kelionės dokumento išdavimas",
      "content": "Konsulinis pareigūnas Lietuvos Respublikos asmens tapatybės kortelės ir paso įstatymo nustatytais atvejais Lietuvos Respublikos piliečio prašymu Lietuvos Respublikos užsienio reikalų ministro nustatyta ir su Lietuvos Respublikos vidaus reikalų ministru suderinta tvarka išduoda laikiną kelionės dokumentą – laikiną pasą, kuris galioja ne ilgiau kaip vienus metus. Laikino paso formą nustato Lietuvos Respublikos vidaus reikalų ministras ir Lietuvos Respublikos užsienio reikalų ministras.\n\nStraipsnio pakeitimai:\nNr. XIV-226, 2021-03-30, paskelbta TAR 2021-04-08, i. k. 2021-07287"
    },
    {
      "provision_ref": "art26",
      "chapter": "III SKYRIUS KONSULINIO PAREIGŪNO VEIKLA",
      "section": "26",
      "title": "26 straipsnis. Neteko galios nuo 2023-01-01",
      "content": "Straipsnio naikinimas:\nNr. XIV-1290, 2022-06-30, paskelbta TAR 2022-07-14, i. k. 2022-15440\nStraipsnio pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501\nNr. XIII-2059, 2019-04-11, paskelbta TAR 2019-04-19, i. k. 2019-06502"
    },
    {
      "provision_ref": "art27",
      "chapter": "III SKYRIUS KONSULINIO PAREIGŪNO VEIKLA",
      "section": "27",
      "title": "27 straipsnis. Lietuvos Respublikos piliečių konsulinė registracija",
      "content": "1. Konsulinis pareigūnas arba įgaliotas darbuotojas užsienio valstybėje gyvenančio Lietuvos Respublikos piliečio, kuris kreipiasi dėl konsulinių funkcijų atlikimo, duomenis įrašo į Konsulinių procedūrų valdymo informacinę sistemą. Į Konsulinių procedūrų valdymo informacinę sistemą duomenys įrašomi ir užsienio valstybėje gyvenančio Lietuvos Respublikos piliečio prašymu. Šie duomenys naudojami tik konsulinei pagalbai šio statuto 14 straipsnyje nurodytais atvejais teikti, o įrašant duomenis Lietuvos Respublikos piliečio prašymu, – jo nurodytais su konsulinių funkcijų vykdymu susijusiais tikslais.\nStraipsnio dalies pakeitimai:\nNr. XIII-1116, 2018-04-24, paskelbta TAR 2018-04-30, i. k. 2018-06901\nNr. XIII-2058, 2019-04-11, paskelbta TAR 2019-04-19, i. k. 2019-06501\n\n2. Registracijos tvarką ir prašymų registruoti formas nustato Lietuvos Respublikos užsienio reikalų ministras."
    },
    {
      "provision_ref": "art28",
      "chapter": "III SKYRIUS KONSULINIO PAREIGŪNO VEIKLA",
      "section": "28",
      "title": "28 straipsnis. Gyvenamosios vietos deklaracijų priėmimas ir gyvenamosios vietos deklaravimo duomenų tvarkymas",
      "content": "Konsulinis pareigūnas arba įgaliotas darbuotojas priima gyvenamosios vietos deklaracijas iš užsienio valstybėje gyvenančių asmenų ir tvarko šių asmenų gyvenamosios vietos deklaravimo duomenis Lietuvos Respublikos gyvenamosios vietos deklaravimo įstatymo ir kitų teisės aktų nustatyta tvarka.\n\nStraipsnio pakeitimai:\nNr. XI-467, 2009-11-12, Žin., 2009, Nr. 141-6190 (2009-11-28), i. k. 1091010ISTA00XI-467\nNr. XIII-2058, 2019-04-11, paskelbta TAR 2019-04-19, i. k. 2019-06501"
    },
    {
      "provision_ref": "art29",
      "chapter": "III SKYRIUS KONSULINIO PAREIGŪNO VEIKLA",
      "section": "29",
      "title": "29 straipsnis. Neteko galios nuo 2012-12-29",
      "content": "Straipsnio naikinimas:\nNr. XII-75, 2012-12-20, Žin. 2012, Nr. 154-7923 (2012-12-29), i. k. 1121010ISTA00XII-75"
    },
    {
      "provision_ref": "art30",
      "chapter": "III SKYRIUS KONSULINIO PAREIGŪNO VEIKLA",
      "section": "30",
      "title": "30 straipsnis. Dokumentų legalizavimas ir tvirtinimas pažyma (Apostille)",
      "content": "1. Nustatytos formos legalizavimo įrašu konsulinis pareigūnas patvirtina legalizuojamame dokumente esantį parašą, pasirašiusio asmens pareigas ir antspaudą. Dokumento legalizavimas nepatvirtina dokumento turinio tikrumo.\n\n2. Dokumentai tvirtinami pažyma (Apostille) vadovaujantis 1961 m. spalio 5 d. Hagos konvencija dėl užsienio valstybėse išduotų dokumentų legalizavimo panaikinimo.\n\n3. Dokumentų legalizavimo ar tvirtinimo pažyma (Apostille) nereikalaujama, kai pagal Lietuvos Respublikos tarptautines sutartis ar Europos Sąjungos teisės aktus dokumentas yra atleistas nuo legalizavimo ar tvirtinimo pažyma (Apostille). Dokumentų legalizavimo nereikalaujama, kai dokumentai yra sudaryti ar (ir) išduoti Lietuvos Respublikoje reziduojančių užsienio valstybių diplomatinių atstovybių ar konsulinių įstaigų.\nStraipsnio dalies pakeitimai:\nNr. XI-467, 2009-11-12, Žin., 2009, Nr. 141-6190 (2009-11-28), i. k. 1091010ISTA00XI-467\n\n4. Dokumentų legalizavimo ir tvirtinimo pažyma (Apostille) tvarką nustato Lietuvos Respublikos Vyriausybė."
    },
    {
      "provision_ref": "art31",
      "chapter": "III SKYRIUS KONSULINIO PAREIGŪNO VEIKLA",
      "section": "31",
      "title": "31 straipsnis. Civilinės būklės aktų registravimas",
      "content": "1. Konsulinis pareigūnas turi teisę registruoti Lietuvos Respublikos piliečių gimimą, santuoką ir mirtį Lietuvos Respublikos civilinės būklės aktų registravimo įstatymo nustatyta tvarka.\n\n2. Konsulinis pareigūnas arba įgaliotas darbuotojas priima nuolat užsienio valstybėje gyvenančių Lietuvos Respublikos piliečių prašymus pakeisti vardą ir pavardę, ištaisyti, pakeisti, papildyti ar anuliuoti civilinės būklės aktų įrašus, atkurti neišlikusius civilinės būklės aktų įrašus ir perduoda juos Lietuvos Respublikos civilinės metrikacijos įstaigoms.\nStraipsnio dalies pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501\n\nStraipsnio pakeitimai:\nNr. XII-2117, 2015-12-03, paskelbta TAR 2015-12-14, i. k. 2015-19706"
    },
    {
      "provision_ref": "art32",
      "chapter": "III SKYRIUS KONSULINIO PAREIGŪNO VEIKLA",
      "section": "32",
      "title": "32 straipsnis. Konsulinių pareigūnų atliekami notariniai veiksmai",
      "content": "1. Konsuliniai pareigūnai, vadovaudamiesi Lietuvos Respublikos teisės aktais, atlieka Lietuvos Respublikos notariato įstatymo numatytus notarinius veiksmus Lietuvos Respublikos piliečiams, esantiems užsienio valstybėje.\nStraipsnio dalies pakeitimai:\nNr. XI-467, 2009-11-12, Žin., 2009, Nr. 141-6190 (2009-11-28), i. k. 1091010ISTA00XI-467\n\n2. Notariniai veiksmai atliekami diplomatinėje atstovybėje ar konsulinėje įstaigoje. Atlikti notarinius veiksmus ne diplomatinės atstovybės ar konsulinės įstaigos patalpose galima tik tada, kai suinteresuotas asmuo dėl svarbios priežasties (dėl ligos, negalios (iki 2023 m. gruodžio 31 d. – neįgalumo) ar kitais Lietuvos Respublikos teisingumo ministro ir Lietuvos Respublikos užsienio reikalų ministro nustatytais atvejais) negali atvykti į diplomatinę atstovybę ar konsulinę įstaigą ir iškviečia konsulinį pareigūną į namus, medicinos pagalbos ar kitą įstaigą, kai atliekant notarinį veiksmą dalyvauja daugiau kaip dešimt asmenų arba kai notarinis veiksmas atliekamas iškilmingoje aplinkoje.\nStraipsnio dalies pakeitimai:\nNr. XIV-2930, 2024-07-16, paskelbta TAR 2024-07-24, i. k. 2024-13517\n\n3. Notarinių veiksmų atlikimo diplomatinėse atstovybėse ir konsulinėse įstaigose tvarką tvirtina, registrų notariniams veiksmams registruoti, notarinių liudijimų, tvirtinamųjų įrašų sandoriuose ir liudijamuosiuose dokumentuose formas nustato Lietuvos Respublikos teisingumo ir Lietuvos Respublikos užsienio reikalų ministrai.\n\n4. Notarų rūmai prireikus teikia konsuliniams pareigūnams informaciją, susijusią su notarinių veiksmų atlikimu.\n\n5. Konsulinis pareigūnas privalo atsisakyti atlikti notarinius veiksmus, jeigu:\n\n1) įstatymų nustatytais atvejais notarinį veiksmą turi atlikti notaras;\n\n2) pateiktas notariškai tvirtinti sandoris neatitinka teisės aktų reikalavimų arba sudaromas turint žinomai priešingą visuomenės interesams tikslą;\n\n3) sandoris sudaromas per atstovą, kurio įgaliojimai sudaryti sandorį nėra tinkamai įforminti arba kuris sudaro sandorį viršydamas jam suteiktus įgaliojimus;\n\n4) asmenys nepateikė visų reikalingų dokumentų sandoriui sudaryti;\n\n5) dėl notarinių veiksmų atlikimo kreipėsi neveiksnus asmuo, taip pat asmuo, kuris yra tokios būsenos, kad negali suprasti savo veiksmų reikšmės (apsvaigęs nuo alkoholio, narkotinių, psichotropinių ar kitų psichiką veikiančių medžiagų);\n\n6) dėl sandorio patvirtinimo kreipėsi ribotai veiksnus asmuo, neturintis tėvų, įtėvių ar rūpintojo sutikimo;\n\n7) jei asmuo nesutinka konsuliniam pareigūnui sumokėti nustatyto konsulinio mokesčio už notarinio veiksmo atlikimą;\n\n8) jei fizinis asmuo neturi asmens tapatybę patvirtinančio dokumento;\n\n9) kitais atvejais, kai notarinio veiksmo atlikimas prieštarauja teisės aktams ar neatitinka jų reikalavimų.\n\n6. Neteko galios nuo 2011-01-01\nStraipsnio dalies naikinimas:\nNr. XI-1034, 2010-09-23, Žin. 2010, Nr. 126-6459 (2010-10-26), i. k. 1101010ISTA0XI-1034"
    },
    {
      "provision_ref": "art33",
      "chapter": "III SKYRIUS KONSULINIO PAREIGŪNO VEIKLA",
      "section": "33",
      "title": "33 straipsnis. Konsulinių pažymų išdavimas",
      "content": "1. Konsulinis pareigūnas arba įgaliotas darbuotojas priima asmenų prašymus dėl konsulinių pažymų išdavimo. Konsulinis pareigūnas išduoda konsulines pažymas apie jam pateiktais faktais pagrįstas aplinkybes.\nStraipsnio dalies pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501\n\n2. Konsulinio pareigūno išduodamų konsulinių pažymų sąrašą ir jų išdavimo tvarką nustato Lietuvos Respublikos užsienio reikalų ministras."
    },
    {
      "provision_ref": "art34",
      "chapter": "III SKYRIUS KONSULINIO PAREIGŪNO VEIKLA",
      "section": "34",
      "title": "34 straipsnis. Teisinės pagalbos prašymų vykdymas",
      "content": "Konsulinis pareigūnas, gavęs Lietuvos Respublikos teismo prašymą dėl teisinės pagalbos, Lietuvos Respublikos teisės aktų nustatyta tvarka ir atsižvelgdamas į buvimo valstybės teisės aktus, priimančiojoje valstybėje gyvenančiam Lietuvos Respublikos piliečiui įteikia procesinius dokumentus ar jo atžvilgiu atlieka kitus proceso veiksmus, jei Lietuvos Respublikos tarptautinės sutartys ar Europos Sąjungos teisės aktai nenustato kitaip."
    },
    {
      "provision_ref": "art35",
      "chapter": "III SKYRIUS KONSULINIO PAREIGŪNO VEIKLA",
      "section": "35",
      "title": "35 straipsnis. Dokumentų perdavimas",
      "content": "1. Konsulinis pareigūnas arba įgaliotas darbuotojas Lietuvos Respublikos piliečio prašymu gali kreiptis į kompetentingas Lietuvos Respublikos ar buvimo valstybės institucijas dėl dokumentų gavimo, jeigu Lietuvos Respublikos tarptautinės sutartys arba kiti teisės aktai nenustato kitaip.\nStraipsnio dalies pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501\n\n2. Dokumentų pareikalavimo, gavimo ir perdavimo Lietuvos Respublikos piliečiams tvarką ir prašymų formą nustato Lietuvos Respublikos užsienio reikalų ministras, jei Lietuvos Respublikos tarptautinės sutartys nenustato kitaip."
    },
    {
      "provision_ref": "art36",
      "chapter": "III SKYRIUS KONSULINIO PAREIGŪNO VEIKLA",
      "section": "36",
      "title": "36 straipsnis. Dokumentų dėl pensijos skyrimo ir (ar) mokėjimo priėmimas ir perdavimas",
      "content": "1. Konsulinis pareigūnas arba įgaliotas darbuotojas Lietuvos Respublikos užsienio reikalų ministro ir Lietuvos Respublikos socialinės apsaugos ir darbo ministro nustatyta tvarka priima asmenų prašymus ir kitus dokumentus, būtinus pensijai skirti ir (ar) mokėti, ir perduoda juos kompetentingoms Lietuvos Respublikos valstybės ar savivaldybių institucijoms ar įstaigoms.\nStraipsnio dalies pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501\n\n2. Asmens prašymas ir kiti dokumentai, būtini pensijai skirti, yra nepriimami, jei pagal Lietuvos Respublikos tarptautines sutartis ar Europos Sąjungos teisės aktus dokumentai turi būti pateikiami per atitinkamų valstybių kompetentingas įstaigas."
    },
    {
      "provision_ref": "art37",
      "chapter": "III SKYRIUS KONSULINIO PAREIGŪNO VEIKLA",
      "section": "37",
      "title": "37 straipsnis. Dokumentų dėl leidimo ginklui įvežti (išvežti) gavimo priėmimas ir perdavimas",
      "content": "Konsulinis pareigūnas arba įgaliotas darbuotojas gali priimti asmens prašymus ir kitus dokumentus, kurie patvirtina ginklo įvežimo tikslą ir kurių pagal galiojančius teisės aktus reikia leidimui B, C ar D kategorijos ginklui įvežti į Lietuvos Respubliką (išvežti iš Lietuvos Respublikos) gauti, ir juos perduoda Policijos departamentui prie Lietuvos Respublikos vidaus reikalų ministerijos.\n\nStraipsnio pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501"
    },
    {
      "provision_ref": "art38",
      "chapter": "III SKYRIUS KONSULINIO PAREIGŪNO VEIKLA",
      "section": "38",
      "title": "38 straipsnis. Lietuvos Respublikos piliečių interesų apsauga palikimo užsienio valstybėje atsiradimo atveju",
      "content": "1. Jeigu užsienio valstybės institucija praneša arba konsulinis pareigūnas kitaip sužino apie konsulinėje apygardoje esantį turtą, kurį Lietuvos Respublikos pilietis gali turėti teisę paveldėti, jis apie tai informuoja jam nurodytą ar žinomą įpėdinį.\nStraipsnio dalies pakeitimai:\nNr. XIII-1116, 2018-04-24, paskelbta TAR 2018-04-30, i. k. 2018-06901\n\n2. Prireikus konsulinis pareigūnas gali padėti Lietuvos Respublikos piliečiams, paveldėjusiems turtą užsienio valstybėje, susirasti palikimo administratorių."
    },
    {
      "provision_ref": "art39",
      "chapter": "III SKYRIUS KONSULINIO PAREIGŪNO VEIKLA",
      "section": "39",
      "title": "39 straipsnis. Pinigų, brangenybių, vertybinių popierių ir dokumentų saugojimas",
      "content": "1. Konsulinis pareigūnas gali priimti saugoti pinigus, brangenybes, vertybinius popierius ir dokumentus, priklausančius Lietuvos Respublikos piliečiams.\n\n2. Pinigų, brangenybių, vertybinių popierių ir dokumentų saugojimo tvarką nustato Lietuvos Respublikos užsienio reikalų ministras, suderinęs su Lietuvos Respublikos teisingumo ministru."
    },
    {
      "provision_ref": "art40",
      "chapter": "III SKYRIUS KONSULINIO PAREIGŪNO VEIKLA",
      "section": "40",
      "title": "40 straipsnis. Informavimas apie pavojingus susirgimus",
      "content": "Konsulinis pareigūnas, gavęs informaciją apie jo konsulinėje apygardoje prasidėjusius karantininius susirgimus, epidemijos, epifitijos ar epizootijos grėsmę ar atvejus, praneša Lietuvos Respublikos užsienio reikalų ministerijai, kad ši praneštų kompetentingoms Lietuvos Respublikos institucijoms.\n\nIV SKYRIUS\nkonsulinės pagalbos TEIKIMAS NEATSTOVAUJAMIEMS EUROPOS SĄJUNGOS PILIEČIAMS"
    },
    {
      "provision_ref": "art41",
      "chapter": "IV SKYRIUS konsulinės pagalbos TEIKIMAS NEATSTOVAUJAMIEMS EUROPOS SĄJUNGOS PILIEČIAMS",
      "section": "41",
      "title": "41 straipsnis. Konsulinės pagalbos teikimo neatstovaujamiems Europos Sąjungos piliečiams sąlygos",
      "content": "1. Lietuvos Respublikos diplomatinės atstovybės ar konsulinės įstaigos konsulinę pagalbą neatstovaujamiems Europos Sąjungos piliečiams teikia tomis pačiomis sąlygomis kaip ir Lietuvos Respublikos piliečiams. Konsulinė pagalba kartu su neatstovaujamu Europos Sąjungos piliečiu esantiems jo šeimos nariams, kurie nėra Europos Sąjungos valstybės piliečiai, teikiama tokiu pačiu mastu ir tomis pačiomis sąlygomis, kaip ir Lietuvos Respublikos piliečių šeimos nariams, kurie nėra Europos Sąjungos valstybės piliečiai.\n\n2. Neatstovaujami Europos Sąjungos piliečiai, norintys gauti konsulinę pagalbą, turi įrodyti, kad jie yra Europos Sąjungos valstybių piliečiai, pateikdami savo pasą ar asmens tapatybės kortelę. Jei šie dokumentai negali būti pateikti, pilietybė gali būti įrodoma bet kuriomis kitomis priemonėmis, Lietuvos Respublikos diplomatinėms atstovybėms ar konsulinėms įstaigoms tikrinant pateiktus duomenis Europos Sąjungos valstybės, kurios pilietis pareiškėjas tvirtina esąs, institucijose arba diplomatinėse atstovybėse ar konsulinėse įstaigose. Kartu su neatstovaujamu Europos Sąjungos piliečiu esančių jo šeimos narių, kurie nėra Europos Sąjungos valstybės piliečiai, tapatybė ir šeimos ryšiai gali būti įrodomi bet kuriomis priemonėmis, taip pat ir Lietuvos Respublikos diplomatinėms atstovybėms ar konsulinėms įstaigoms tikrinant pateiktus duomenis neatstovaujamo Europos Sąjungos piliečio valstybės institucijose arba diplomatinėse atstovybėse ar konsulinėse įstaigose.\n\n3. Lietuvos Respublikos diplomatinės atstovybės ar konsulinės įstaigos, prieš teikdamos konsulinę pagalbą neatstovaujamiems Europos Sąjungos piliečiams, konsultuojasi su jų pilietybės Europos Sąjungos valstybe, išskyrus ypatingos skubos atvejus.\nStraipsnio dalies pakeitimai:\nNr. XIV-2930, 2024-07-16, paskelbta TAR 2024-07-24, i. k. 2024-13517\n\n4. Konsulinė pagalba neatstovaujamam Europos Sąjungos piliečiui neteikiama, jeigu neatstovaujamo Europos Sąjungos piliečio pilietybės Europos Sąjungos valstybė kreipiasi dėl jo konsulinės pagalbos prašymo ar bylos perdavimo ir patvirtina, kad konsulinę pagalbą neatstovaujamam Europos Sąjungos piliečiui teikia pati.\nStraipsnio dalies pakeitimai:\nNr. XIV-2930, 2024-07-16, paskelbta TAR 2024-07-24, i. k. 2024-13517\n\n5. Neatstovaujami Europos Sąjungos piliečiai privalo pateikti Lietuvos Respublikos diplomatinėms atstovybėms ar konsulinėms įstaigoms Lietuvos Respublikos užsienio reikalų ministro nustatytos formos įsipareigojimą atlyginti Lietuvos Respublikos jiems suteiktos konsulinės pagalbos išlaidas, kurias turėtų padengti Lietuvos Respublikos piliečiai esant toms pačioms sąlygoms."
    },
    {
      "provision_ref": "art42",
      "chapter": "IV SKYRIUS konsulinės pagalbos TEIKIMAS NEATSTOVAUJAMIEMS EUROPOS SĄJUNGOS PILIEČIAMS",
      "section": "42",
      "title": "42 straipsnis. Konsulinės pagalbos teikimo neatstovaujamiems Europos Sąjungos piliečiams tvarka",
      "content": "1. Konsulinės pagalbos teikimo neatstovaujamiems Europos Sąjungos piliečiams tvarką nustato Lietuvos Respublikos užsienio reikalų ministras.\n\n2. Lietuvos Respublikos diplomatinės atstovybės ar konsulinės įstaigos, Lietuvos Respublikos užsienio reikalų ministerijai pritarus, savo konsulinėje apygardoje gali sudaryti susitarimus su kitų Europos Sąjungos valstybių diplomatinėmis atstovybėmis ar konsulinėmis įstaigomis dėl funkcijų teikiant konsulinę pagalbą neatstovaujamiems Europos Sąjungos piliečiams pasiskirstymo.\n\n3. Dėl Lietuvos Respublikos garbės konsulinio pareigūno galimybės suteikti konsulinę pagalbą neatstovaujamiems Europos Sąjungos piliečiams ir tokios pagalbos apimties kiekvienu konkrečiu atveju sprendžia Lietuvos Respublikos užsienio reikalų ministerija, įvertindama susidariusią situaciją, konsultuodamasi su Lietuvos Respublikos garbės konsuliniu pareigūnu ir atsižvelgdama į jo galimybes tokią pagalbą suteikti.\n\nSkyriaus pakeitimai:\nNr. XIII-1116, 2018-04-24, paskelbta TAR 2018-04-30, i. k. 2018-06901\n\nSkelbiu šį Lietuvos Respublikos Seimo priimtą įstatymą.\n\nRESPUBLIKOS PREZIDENTAS                                                     ALGIRDAS BRAZAUSKAS\n\nLietuvos Respublikos\nkonsulinio statuto\npriedas\n\nĮGYVENDINAMI EUROPOS SĄJUNGOS TEISĖS AKTAI\n\n1. 2015 m. balandžio 20 d. Tarybos direktyva (ES) 2015/637 dėl koordinavimo ir bendradarbiavimo priemonių, skirtų neatstovaujamų Sąjungos piliečių konsulinei apsaugai trečiosiose šalyse palengvinti ir kuria panaikinamas Sprendimas 95/553/EB.\n\n2. 2019 m. birželio 18 d. Tarybos direktyva (ES) 2019/997, kuria nustatomas ES laikinasis kelionės dokumentas ir panaikinamas Sprendimas 96/409/BUSP.\n_____________________\n\nPriedo pakeitimai:\nNr. XIV-2930, 2024-07-16, paskelbta TAR 2024-07-24, i. k. 2024-13517"
    }
  ],
  "definitions": [
    {
      "term": "Konsulinis pareigūnas",
      "definition": "Lietuvos Respublikos diplomatas, kuriam pavesta atlikti konsulines funkcijas, taip pat garbės konsulinis pareigūnas.\nStraipsnio dalies pakeitimai:\nNr. XIII-2058, 2019-04-11, paskelbta TAR 2019-04-19, i. k. 2019-06501",
      "source_provision": "art2"
    },
    {
      "term": "Konsulinės funkcijos",
      "definition": "1963 m. Vienos konvencijoje dėl konsulinių santykių, kitose Lietuvos Respublikos tarptautinėse sutartyse ir šiame statute numatyta konsulinių pareigūnų atliekama veikla.\nStraipsnio dalies pakeitimai:\nNr. XIII-1116, 2018-04-24, paskelbta TAR 2018-04-30, i. k. 2018-06901",
      "source_provision": "art2"
    },
    {
      "term": "Konsulinė pagalba",
      "definition": "pagalba, kurią atlikdami konsulines funkcijas konsuliniai pareigūnai teikia Lietuvos Respublikos piliečiams, o šio statuto nustatytais atvejais – ir užsieniečiams, esantiems užsienio valstybėje stichinės nelaimės, katastrofos, teroro akto, masinių riaušių, karo ar ginkluoto konflikto, mirties, nelaimingo atsitikimo ar ligos atvejais, taip pat tapusiems nusikaltimų aukomis, sulaikytiems, atliekantiems bausmę ar įtariamiems padarius nusikaltimą, neturintiems visiško veiksnumo, ir kuri apima Europos Sąjungos laikinojo kelionės dokumento išdavimą, valstybės materialinę pagalbą ir pagalbą Lietuvos Respublikos nacionalinę priklausomybę turintiems laivams ir orlaiviams. Lietuvos Respublikos piliečio mirties, nelaimingo atsitikimo ar ligos užsienio valstybėje atveju konsulinė pagalba gali būti teikiama ir jo sutuoktiniui (sugyventiniui), artimiesiems giminaičiams ar jo nurodytam atstovui, nepriklausomai nuo to, ar šie asmenys yra užsienio valstybėje, ar Lietuvos Respublikoje.\nStraipsnio dalies pakeitimai:\nNr. XIII-1116, 2018-04-24, paskelbta TAR 2018-04-30, i. k. 2018-06901\nNr. XIV-2930, 2024-07-16, paskelbta TAR 2024-07-24, i. k. 2024-13517",
      "source_provision": "art2"
    },
    {
      "term": "Konsulinė įstaiga",
      "definition": "užsienio valstybėje nuolat veikiantys Lietuvos Respublikos generalinis konsulatas, konsulatas, vicekonsulatas ar konsulinė agentūra, atliekantys konsulines funkcijas ir kitas Lietuvos Respublikos tarptautinių sutarčių, įstatymų ir kitų teisės aktų jam pavestas užduotis, taip pat Lietuvos Respublikos konsulinė įstaiga, kuriai vadovauja garbės konsulinis pareigūnas.",
      "source_provision": "art2"
    },
    {
      "term": "Konsulinė apygarda",
      "definition": "konsulinei įstaigai Lietuvos Respublikos užsienio reikalų ministro, gavus priimančiosios valstybės sutikimą, priskirta aptarnauti priimančiosios valstybės teritorija, jos dalis arba administracinis vienetas.",
      "source_provision": "art2"
    },
    {
      "term": "Neatstovaujamas Europos Sąjungos pilietis",
      "definition": "bet kuris Europos Sąjungos valstybės narės (toliau – Europos Sąjungos valstybė), kuri trečiojoje valstybėje neturi diplomatinės atstovybės ar konsulinės įstaigos arba kurios trečiojoje valstybėje esanti diplomatinė atstovybė, konsulinė įstaiga ar garbės konsulinis pareigūnas neturi realių galimybių suteikti konsulinę pagalbą konkrečiu atveju, pilietis.\nPapildyta straipsnio dalimi:\nNr. XIII-1116, 2018-04-24, paskelbta TAR 2018-04-30, i. k. 2018-06901\n\n7. Kitos šiame statute vartojamos sąvokos suprantamos taip, kaip jos apibrėžiamos 2009 m. liepos 13 d. Europos Parlamento ir Tarybos reglamente (EB) Nr. 810/2009, nustatančiame Bendrijos vizų kodeksą (Vizų kodekse), su visais pakeitimais, Lietuvos Respublikos diplomatinės tarnybos įstatyme, Lietuvos Respublikos įstatyme „Dėl užsieniečių teisinės padėties“, Lietuvos Respublikos pilietybės įstatyme, Lietuvos Respublikos gyvenamosios vietos deklaravimo įstatyme ir Lietuvos Respublikos civilinės būklės aktų registravimo įstatyme.\nPapildyta straipsnio dalimi:\nNr. XIV-2930, 2024-07-16, paskelbta TAR 2024-07-24, i. k. 2024-13517",
      "source_provision": "art2"
    }
  ]
}
